Τους Τρώες ωστόσο και τον Έχτορα σα σίμωσε στα πλοία
πια ο Δίας, εκεί τους απαράτησε, να 'χουν καημούς και μόχτους δίχως σωμό, κι αυτός τα μάτια του τ ̓ αστραφτερά γυρίζει
πέρα μακριά, στις χώρες που έμεναν οι αλογοθρόφοι Θράκες
κι οι Φοραδαρμεχτάδες, οι άψεγοι γαλατοφάγοι, κι οι Άβιοι,
που απ ̓ όλους πιο το δίκιο αγάπησαν, κι οι ατρόμητοι Μυσιώτες. Στην Τροία καθόλου πια δε γύριζε τ ̓ αστραφτερά του μάτια,
τι δε φαντάζουνταν, αθάνατος κανείς ν ̓ αποκοτήσει
να 'ρθει και στους Αργίτες βόηθηση για και στους Τρώες να δώσει.
Μα ο κοσμοσείστης ρήγας άδικα δε βίγλιζε από πάνω ̓
στης Σαμοθράκης της πολύδεντρης την πιο ακρινή εκαθόταν κορφή, κι εθάμαζε τον πόλεμο θωρώντας και τη μάχη.
Απ ̓ άκρη ως άκρη εκείθε αγνάντευε την Ίδα, και το κάστρο
του Πρίαμου αγνάντευε και τ ̓ άρμενα των Αχαιών μπροστά του. Εδώ εκαθόταν απ ̓ τη θάλασσα φτασμένος, και πονούσε
τους Αχαιούς που οι Τρώες αφάνιζαν, και χόλιαζε του Δία.
Και ξάφνου απ ̓ το βουνό το απόγκρεμο ροβόλησε κινώντας
με πόδι γρήγορο ̓ τα τρίψηλα βουνά και τα ρουμάνια
σείστηκαν κάτω απ ̓ τα ποδάρια του τ ̓ αθάνατα, ως δρομούσε.
Τρεις δρασκελιές δρομώντας έκαμε, στην άλλη εβρέθη κιόλα μπρος στις Αίγες· εκεί περίλαμπρο μες στου πελάου τα βάθη, στραφταλιστό, χρυσό, ακατάλυτο παλάτι του 'χαν χτίσει. Φτάνοντας έζεψε στο αμάξι του δυο χαλκοπόδαρα άτια, γοργόφτερα, με χήτες που 'πεφταν χρυσές από το σβέρκο. Χρυσά μετά κι ατός του εφόρεσε, και πήρε ένα μαστίγι χρυσό, καλοφτιαγμένο, κι έπειτα στο αμάξι του πηδώντας πήρε να τρέχει απά στα κύματα, κι απ ̓ τους βυθούς ολούθε οι δελφίνοι, ως εφάνη, εσκίρτησαν, τον κύρη τους νογώντας. Κι άνοιγε η θάλασσα χαρούμενη, και τ ̓ άλογα πετούσαν
γοργά, κι ουδέ από κάτω εμούσκευε το χάλκινο τ ̓ αξόνι ̓ τόσο γοργά τον φέρναν τ ̓ άλογα στ ̓ Αργίτικα καράβια.
Είναι ένα σπήλιο μες στης θάλασσας της άπατης τα βάθη φαρδύ, καταμεσός στην Τένεδο και στην απόγκρεμη Ίμπρο" κει πέρα ο Κοσμοσείστης τ ̓ άλογα τραβάει να σταματήσουν, κι αθάνατη ταγή τους έβαλε να φαν ξεζεύοντάς τα,
και πέρασε έπειτα στα πόδια τους ολόχρυσα πεδούκλια, ασύντριφτα, άλυτα, να στέκουνται, προσμένοντας να γύρει
ο αφέντης τους ̓ κι αυτός έτράβηξε στων Αχαιών τ ̓ ασκέρι.
Κι οι Τρώες σα φλόγα για σα δρόλαπας σφιχταραδίς ακλούθουν

με λύσσα αδάμαστη τον Έχτορα, το γιο του Πρίαμου, πάντα, όλο βουή κι αντάρα, κι έλεγαν τ ̓ Αργίτικα καράβια
πως θα πατήσουν, κι όλους δίπλα τους τους πιο άντρειανούς θα σφάξουν.
Μα ο κοσμοσείστης, κοσμοκράτορας ως φάνη Ποσειδώνας
απ ̓ τη βαθιά φτασμένος θάλασσα, γκαρδιώνει τους Αργίτες,
του Κάλχαντα το διώμα παίρνοντας και την τρανή φωνή του.
Στους Αίαντες πρώτα εστράφη κι έλεγε, που φρένιαζαν κι ατοί τους: « Αίαντες, εσείς οι δυο τ ̓ Αργίτικα καράβια θα γλιτώστε.
Σ ̓ έργα αντρειανά το νου σας να 'χετε κι όχι στην κρύα φευγάλα. Σε άλλες μεριές την ακατάλυτη των Τρωών ορμή, που πλήθος
το μέγα καστροτείχι επήδηξαν, δεν τη φοβάμαι αλήθεια βαστούν οι Αργίτες οι αντροδύναμοι να τους κρατήσουν όλους· μονάχα εκεί κακό μην πάθουμε μ ̓ έχει τρομάρα κόψει,
όπου χιμά ο λυσσάρης Έχτορας προλάτης, ίδια φλόγα, θαρρώντας γιος του πολυδύναμου του Δία πως είναι τάχα.
Να 'ταν Θεός κανείς στα φρένα σας τη γνώμη αυτή να βάλει,
κι ατοί σας να σταθείτε ατράνταχτοι και να γκαρδιώνετε άλλους, τότε, κι ας λύσσαε, θα τον διώχνατε μακριά από τ ̓ άρμενά μας τα γρήγορα, κι ακόμα αν του Ολύμπου τον ξεσηκώνει ο κύρης.» Κι ο κοσμοσείστης Κοσμοκράτορας, σαν είπε αυτά, τους δίνει
με το ραβδί του, και τους γέμισε τρανή αντριγιά τα στήθη, και το κορμί τους κάνει ανάλαφρο, χέρια ψηλά και πόδια' κι αυτός, ως γέρακας γοργόφτερος το πέταμα του παίρνει, που από τρανό πολύ κι απόγκρεμο ψηλά πετιέται βράχο και σ ̓ άλλο κυνηγώντας χύνεται πουλί στον κάμπο μέσα' τόσο γοργά μακριά τους πέταξε κι ο Ποσειδώνας τότε.
Ο γοργοπόδης Αίας τον ένιωσεν, ο γιος του Οϊλέα, πιο πρώτος, κι ευτύς στον Αία τον άλλο εμίλησε, το γιο του Τελαμώνα: «Θεός μια κι ήρθε από τον Όλυμπο με την είδη του μάντη
και μας ζητάει να πολεμήσουμε πλάι στα καράβια οι δυο μας—
δεν ήταν ο ορνιομάντης Κάλχαντας που των θεών κατέχει τους λογισμούς· τι εγώ τον ένιωσα πως σάλευε, ως δρομούσε, Πόδια και γόνα ̓ τον αθάνατο μεμιάς τον ξεχωρίζεις.
Μα να, και μένα μες στα στήθια μου λαχτάρισε η καρδιά μου Στη μάχη να χυθώ, τον πόλεμο και τη σφαγή ν ̓ ανάψω.
Με τρώνε κάτω τα ποδάρια μου και πιο ψηλά τα χέρια!»
Κι ο μέγας Αίαντας του αποκρίθηκεν, ο γιος του Τελαμώνα: «Και μένα, στο κοντάρι ολόγυρα τ ̓ ανίκητα μου χέρια
με τρώνε, κι η αντριγιά μου εθέριεψε ̓ τα δυο μου πόδια κάτω πετούν φωτιές, και με τον Έχτορα, το γιο του Πρίαμου, θέλω
να στήσω πόλεμο και μόνος μου, με όσην αντρεία κι αν έχει!» Τέτοια εμιλούσαν συναλλήλως τους αυτοί, χαρά γιομάτοι
απ ̓ την ορμή, ο θεός που φύσηξε στα στήθια τους γι ̓ απάλε. Κι ωστόσο ο Κοσμοσείστης σήκωνε πιο πέρα τους Αργίτες, που ήταν πιο πίσω και ξαπόσταιναν πλάι στα γοργά καράβια.

Αρμοκομμένοι από τον κάματο το φοβερό εστεκόνταν,
κι εσπάραζε ο καημός τα σπλάχνα τους, τους Τρώες καθώς έβλεπαν που 'χαν πηδήξει πλήθος άμετρο τα τρίψηλα τειχιά τους·
και τρέχαν κάτω από τα φρύδια τους τα δάκρυα, ως τους θωρούσαν. Θαράπιο του κακού δεν έβλεπαν μα τότε ο Κοσμοσείστης,
γοργά ζυγώνοντας τους, ψύχωσε τα δυνατά φουσάτα.
Τον Τεύκρο και το Λήιτο ολόπρωτα κινάει ν ̓ αναγκαρδιώσει, και τον Πηνέλαο τον τρανόψυχο, το Θόα και το Μηριόνη,
το Δήπυρο και τον Αντίλοχο, τους γαύρους πολεμάρχους' όλους τους γκάρδιωνε, ανεμάρπαστα φωνάζοντας τους λόγια: « Ντροπής, Αργίτες, σείς οι νιότεροι! Τα θάρρητά μου τα 'χω
σε σας! Αν πείτε να παλέψετε, γλιτώνουν τα καράβια.
Αν όμως στον ανήλεο πόλεμο δε θέλετε να μπείτε,
το δίχως άλλο η μέρα εσίμωσε που οι Τρώες θα μας χαλάσουν. Ωχού, τι θάμα αυτό κι αντίθαμα τα μάτια μου που βλέπουν,
τρομαχτικό, που δε λογάριαζα πως θα γενεί ποτέ μου,
τους Τρώες φτασμένους στα καράβια μας, αυτούς που ως τώρα πάντα
δειλιάρες αλαφίνες έμοιαζαν, που στα ρουμάνια θρέφουν
λύκους και τσάκαλους και λιόπαρδους, ως τρέχουν δώθε κείθε, όπου τους λάχει, δίχως δύναμη κι ουδέ αντριγιά στα στήθη'
όμοια κι οι Τρώες πιο πριν δεν ήθελαν, κι ουδέ για λίγο μόνο μπρος στην ορμή μας και στα χέρια μας να κρατηθούν αντρίκεια. Τώρα μακριά απ ̓ το κάστρο, στ ̓ άρμενα τα βαθουλά χτυπιούνται, από του ρήγα μας την ξέπαρση, το αναμελιό των άλλων,
που ως μάλωσαν μαζί του, εθύμωσαν, και πια να διαφεντέψουν
τα γρήγορα δε θέλουν άρμενα, μόνο χαλνιούνται ομπρός τους. Όμως αλήθεια, κι αν το φταίξιμο πέρα για πέρα πέφτει
στο γιο του Ατρέα, τον Αγαμέμνονα, το ρήγα πρωταφέντη, που δε σεβάστη το γοργόποδο γιο του Πηλέα καθόλου,
πάλε δεν πρέπει εμείς τον πόλεμο ν ̓ αφήσουμε στη μέση,
μον ̓ ό,τι εγίνη ας το βολέψουμε, τι όσοι έχουν νου βολεύουν. Πρεπό δεν είναι εσείς να σβήνετε τη φλόγα της αντρείας σας,
τι είστε κι οι πιο αντρειωμένοι ανάμεσα στους άλλους ̓ δεν τα βάζω μ ̓ έναν δειλιάρη εγώ, τον πόλεμο που παρατάει και φεύγει ̓
όμως με σας πολύ συχύζουμαι, με όσο κανέναν άλλον.
Κιοτήδες! Πιο τρανό θα κάνετε με την αναμελιά σας
αύτη κακό! Μα ομπρός, στα στήθια του βαθιά να βάλει θέλω ντροπή ο καθένας και φιλότιμο ̓ τρανός μας ζώνει αγώνας.
Ο Έχτορας στέκει ο βροντερόφωνος μπροστά από τ ̓ άρμενά μας κι ανέφοβος την πόρτα εσύντριψε και τη μεγάλη αμπάρα !»

Τέτοια προστάζοντας ξεσήκωσε τ ̓ ασκέρια ο Κοσμοσείστης. Γύρω απ ̓ τους δυο τους Αίαντες στάθηκαν μεμιάς οι Αργίτες τότε, τόσο γεροί, που κι ο Άρης να 'ρχουνταν δε θα 'βρισκε ψεγάδι, μηδέ ή Παλλάδα η στρατολάτισσα ̓ τι διαλεχτοί αντρειωμένοι
τους Τρώες πρόσμεναν και τον Έχτορα ̓ και κλείσαν τις γραμμές τους
σκουτάρι με σκουτάρι αγγίζοντας, κοντάρι με κοντάρι ̓
σκούδο στο σκούδο σφιχτοσμίγουνταν, κράνος στο κράνος, άντρας στον άντρα ̓ κι ως έσκυβαν, άγγιζαν στ ̓ αλογουρίσια κράνη
ψηλά τα κέρατα τα λιόλαμπρα ̓ τόσο πυκνά αρμοδέναν.
και τα κοντάρια, ως σειούνταν, μπλέκουνταν στα θρασεμένα χέρια' κι αυτοί μπροστά μονάχα εκοίταζαν κι απάλε ελαχταρίζαν.
Κι οι Τρώες απανωτοί ξεχύθηκαν, κι ολομπροστά τραβούσε
ο γαύρος Έχτορας. Πώς κύλησε στρογγυλεμένος βράχος,
πού ξάφνου από γκρεμού το ακρόχειλο νεροποντή τον σπρώχνει, το χώμα που τον δένει ως έσπασε με το νερό το πλήθιο ̓
κι αυτός ψηλά πηδώντας πέτεται, κι αντιβογγάει το δάσο,
και τρέχει σίγουρα, ασταμάτητα, στον κάμπο ως που να φτάσει, και τότε πια σταμάτησε άθελα, με όση κι αν είχε φόρα ̓
όμοια είχε φοβερίσει κι ο Έχτορας ως το γιαλό να φτάσει περνώντας εύκολα τ ̓ Αργίτικα καλύβια και καράβια σκοτώνοντας ̓ μα σύντας σκόνταψε πα στα πυκνά φουσάτα, πέφτοντας πάνω τους εστάθηκε. Κι οι Αργίτες αντικρύ του
με τα σπαθιά και με τα δίκοπα κεντώντας τον κοντάρια
πίσω τον έσπρωξαν τρεκλίζοντας αναγυρίζει εκείνος,
και φώναξε στους Τρώες με δύναμη, να τον ακούσουν όλοι:
«Λυκιώτες και Δαρδάνοι αντρόψυχοι και Τρώες, κοντά μου ελάτε, κι ώρα πολλή μπροστά μου σίγουρα δε θα σταθούν οι Αργίτες,
κι ας μαζωχτηκαν, κι ας συντάχτηκαν, κι ας σφιχταραδιαστηκαν! Θα φύγουν λέω μπρος στο κοντάρι μου, στ ̓ αλήθεια αν με γκαρδιώνει
ο άντρας της Ήρας, ο βαρύβροντος ο Δίας ο τρισμεγάλος.» Αυτά είπε, κι όλοι επήραν δύναμη και στύλωσε η καρδιά τους ̓ κι ευτύς ο γιος του Πρίαμου, ο Δήφοβος, κινάει ξεθαρρεμένος το στρογγυλό μπροστά σκουτάρι του κρατώντας με το χέρι,
κι ετράβα ομπρός με πόδι ανάλαφρο, ξοπίσω απ ̓ το σκουτάρι. Με το λαμπρό κοντάρι απάνω του ρίχνει ο Μηριόνης τότε,
και δεν ξαστόχησε ̓ τον πέτυχε στο στρογγυλό σκουτάρι
το ταυροτόμαρο ̓ όμως πάνω του, πριν το περάσει, σπάζει
στη δέση το μακρύ κοντάρι του ̓ κι ο Δήφοβος μακριά του
το ταυροσκούταρό του εκράτησε, τι τρόμαξε η ψυχή του
τον αντρειανό Μηριόνη, ως του 'ριξε ̓ κι ωστόσο εστράφη ετούτος και πίσω εχώθη στους συντρόφους του, κι είχε φριχτά πεισμώσει

και για τα δυο, τη νίκη που 'χασε και τ ̓ όπλο που εσυντρίφτη.
και πήρε δρόμο για τ ̓ Αργίτικα καλύβια και καράβια,
το άλλο μακρύ κοντάρι πού άφησε να βρει μες στο καλύβι. Χτυπιόνταν οι άλλοι ωστόσο, κι άσβηστος ο αλαλητός σκωνόταν.
Πρώτος τον Ίμπριο ο Τεύκρος σκότωσεν, ο γιος του Τελαμώνα, τον αντρειωμένο γιο του Μέντορα του πολυφοραδάτου'
στο Πήδαιο, πριν οι Αργίτες φτάσουνε, με τη Μηδεσικάστη, που 'χεν ο Πρίαμος κάνει απ ̓ άλλη του γυναίκα, εζούσε πρώτα' σα φτάσαν όμως τα διπλόγυρτα των Αχαιών καράβια,
στην Τροία ξανάρθε, και ξεχώριζε μέσα στους Τρώες τους άλλους. Τον είχε ο Πρίαμος στο παλάτι του και τον τιμούσε ως γιο του.
και τώρα ο Τεύκρος τον εχτύπησε με το μακρύ κοντάρι
κάτω απ ̓ τ ̓ αφτί, και το κοντάρι του τραβάει. Σα φράξος πέφτει, που σε κορφή βουνού, περίφαντου μακριάθε, το πελέκι
τον κόβει, και στο χώμα ξάπλωσε τα τρυφερά του φύλλα ̓
Έτσι έπεσε, και γύρα εβρόντηξεν η πλουμιστή του αρμάτα.
Κι ευτύς εχύθη ο Τεύκρος θέλοντας να γδύσει τ ̓ άρματά του'
κι όπως χιμούσε, ο μέγας Έχτορας το αστραφτερό του ρίχνει χαλκό κοντάρι, μα το ξέφυγεν, ως το 'δε ομπρός του, ο Τεύκρος, μια τρίχα μόνο. Τον Αμφίμαχο πέτυχε εκείνος τότε,
το γιο του Χτέατου, πα στο στήθος του, στη μάχη όπως γυρνούσε. Βαρύς σωριάστη, κι από πάνω του βρόντηξαν τ ̓ άρματά του.
Κι ο Έχτορας χύθηκε, του αντρόκαρδου του Αμφίμαχου το κράνος, το αρμοδεμένο στα μελίγγια του, ν ̓ αρπάξει απ ̓ το κεφάλι.
Μα όπως χυνόταν, ρίχνει απάνω του με το λαμπρό κοντάρι ο μέγας Αίαντας ̓ μα ως τη σάρκα του δε φτάνει, τι ήταν όλη ντυμένη στο χαλκό, μον ̓ χτύπησε στου σκουταριού τ ̓ αφάλι, και δυνατά τον ίδιον έσπρωξε. Γυρίζει εκείνος πίσω,
κι αφήνει τους νεκρούς, που ετράβηξαν οι Δαναοί κοντά τους. Τον έναν τότε, τον Αμφίμαχο, στο ασκέρι ο Στίχιος πίσω
κι ο γαύρος Μενεσθέας κουβάλησαν, των Αθηναίων οι πρώτοι' τον Ίμπριο πάλε ασκώσαν οι Αίαντες, αντρεία κι ορμή γιομάτοι. Πώς από σκύλους σουβλερόδοντους ξεφεύγοντας δυο λιόντες μια γίδα αρπάζουν και τη φέρνουνε μες στα πυκνά τα θάμνα,
και την κρατούν με τις μασέλες τους ψηλά απ ̓ τη γη ̓ παρόμοια
κι οι δυο αντρειανοί ψηλά κρατώντας τον απ ̓ τ ̓ άρματά τον γδύσαν. Κι ο γιος του Οϊλέα, για τον Αμφίμαχο χολιώντας, τον σπαθίζει
τον απαλό λαιμό χωρίζοντας απ ̓ το κεφάλι, κι έτσι στριφογυρνώντας το σφεντόνισε κατά το ασκέρι, ως σφαίρα,

κι ομπρός στου Εχτόρου επήγε κι έπεσε τα πόδια, μες στη σκόνη. Μα τότε ο Ποσειδώνας ένιωσε θυμό βαρύ στα σπλάχνα,
τον εγγονό θωρώντας που 'πεσε στην άγρια μέσα μάχη'
και κίνησε να πάει στ ̓ Αργίτικα καλύβια και καράβια
στους Δαναούς κουράγιο δίνοντας, στους Τρώες καημούς μεγάλους.
Κι ο Ιδομενέας ο κονταρόχαρος τον πέτυχε αντικρύ του,
ως έφτανε από κάποιο σύντροφο, που ότι είχε βγει απ ̓ τη μάχη,
με μυτερό χαλκό στο γόνατο ξοπίσω λαβωμένος'
τον είχαν κουβαλήσει οι σύντροφοι, κι ο Ιδομενέας να τρέξουν
είπε οι γιατροί ̓ μα ως στο καλύβι του γυρνούσε, λαχταρώντας
να πολεμήσει ακόμα, του 'κραξεν ο μέγας Κοσμοσείστης,
το λάλο παίρνοντας του Αντραίμονα, του γιου του Θόα, που ολούθε τους Αιτωλούς, και στην απόγκρεμη κυβέρνα Καλυδώνα
και στην Πλευρώνα, και τον δόξαζαν, θεός λες κι ήταν, όλοι:
«Των Κρητικών ρηγάρχη, λέγε μου, που πήγαν οι φοβέρες,
που οι γιοι των Αχαιών φοβέριζαν, τους Τρώες πως θα χαλάσουν;» Κι ο Ιδομενέας του απηλογήθηκε, των Κρητικών ο ρήγας:
« Όσο κατέχω εγώ, κανένας μας δεν είναι, Θόαντα, φταίχτης·
τι όλοι μας ξέρουμε από πόλεμο, κι ουδέ κανείς μας είναι
που τον κρατάει τρομάρα ξέψυχη, κανείς που από αναμελιά τον άγριο πόλεμο παράτησε, να φύγει ̓ λέω μονάχα
πως έτσι θέλει ο τρανοδύναμος ύγιός του Κρόνου τώρα,
εδώ μακριά από το Άργος άχναρα ν ̓ αφανιστούν οι Αργίτες. Μα εσύ και πριν καλά στον πόλεμο βαστούσες, Θόαντα, πάντα κι έσπρωχνες κι άλλον, αν τον έβλεπες στη μάχη να δειλιάζει.
Μη σταματάς λοιπόν, ξεσήκωνε τον έναν και τον άλλον.»
Κι ο Ποσειδώνας του αποκρίθηκεν ο κοσμοσείστης τότε:
« Ποτέ του, Ιδομενέα, στον τόπο του να μη διαγύρει εκείνος, μόνο να γίνει τραβολόγήμα μέσα στην Τροία των σκύλων, όποιος χωρίς κουράγιο σήμερα θα βγει να πολεμήσει.
Μον ̓ έλα τώρα, πάρε τ ̓ άρματα κι ομπρός, τι σφίγγει η ανάγκη, κάτι καλό να ιδούμε αν θα 'βγαινε κι από τους δυο μας μόνο ̓
κι οι πιο αχαμνοί, σαν πουν να σμίξουνε, κάτι θα κάνουν πάντα ̓ κι εμείς να χτυπηθούμε ξέρουμε, θαρρώ, και μ ̓ αντρειωμένους!» Ως είπε αυτά ο θεός, στο αντρίστικο γύρνα ξανά το απάλε'
κι ο Ιδομενέας, ως στο καλόφτιαστο καλύβι του ήρθε, πήρε
κι εντύθη τα πανώρια του άρματα, κι αρπώντας δυο κοντάρια κινάει και φεύγει, ως αστροπέλεκο, που ο γιος του Κρόνου παίρνει στο χέρι και απ ̓ το διάφεγγο Όλυμπο στη γη τινάζει κάτω —σημάδι στους θνητούς—κι ή λάμψη του ξαστράφτει πέρα ως πέρα ̓
όμοια έφεγγε ο χαλκός στα στήθη του τρογύρα, ως εδρομούσε. Εκεί ο τρανός αμαξολάτης του τον έσμιξε Μηριόνης,
πλάι στο καλύβι ακόμα ̓ επήγαινε για χάλκινο κοντάρι.
Και τότε ο Ιδομενέας ο αντρόκαρδος του μίλησε και του 'πε:
«Του Μόλου υγιέ, Μηριόνη, γρήγορε και γκαρδιακέ μου ακράνη,

τι ήρθες εδώ, σφαγή και πόλεμο στη μέση απαρατώντας; Από σαγίτα μη λαβώθηκες και σε σουβλίζει ο πόνος; Μήπως μαντάτο κάποιο φέρνεις μου; Μήτε κι εγώ το θέλω να κάθουμαι έτσι στο καλύβι μου, μόνο να μπω στη μάχη.» Κι ο μυαλωμένος του αποκρίθηκε Μηριόνης τότε κι είπε:
« Ιδομενέα, των χαλκοθώρακων των Κρητικών ρηγάρχη, ήρθα, κοντάρι ακόμα αν έμεινε κανένα στα καλύβια,
να πάρω να κρατώ ̓ τι το 'σπασα το που 'χα πριν στο χέρι, του τρανοκαυκησιάρη Δήφοβου βαρώντας το σκουτάρι.» Κι ο Ιδομενέας του απηλογήθηκε, των Κρητικών ο ρήγας:
«Κοντάρια αν θέλεις, κι ένα κι είκοσι μες στο καλύβι θα 'βρεις,
ορθά να στέκουνται, κατάντικρα στο στραφτερό τον τοίχο, τρωαδίτικα, που άπ ̓ όσους σκότωσα τα κούρσεψα ̓ τι αλάργα
απ ̓ τους οχτρούς εγώ δε στέκομαι, θαρρώ, καθώς χτυπιέμαι'
γι ̓ αυτό και αφαλωτά μου βρίσκουνται σκουτάρια και κοντάρια,
κι έχω και κράνη, έχω και θώρακες στραφταλιστούς, που λάμπουν.» Κι ο μυαλωμένος του αποκρίθηκε Μηριόνης τότε κι είπε:
«Έχω κι εγώ στο μαύρο μου άρμενο και στο καλύβι κούρσα
πολλά απ ̓ τους Τρώες, όμως δε βρίσκουνται κοντά για να τα πάρω' τι ούτε κι εγώ, θαρρώ, την ξέχασα ποτέ την αντριγιά μου.
Μέσα στους πρώτους πρώτους στέκομαι στη δοξαντρούσα μάχη, κάθε φορά που ανοίξει ο πόλεμος κι η χλαλοή του ανάψει.
Άλλος μπορεί από τους χαλκάρματους Αργίτες να μην είδε
πως πολεμώ, μα εσύ, απεικάζομαι, το ξέρεις μοναχός σου.»
Κι ο Ιδομενέας του απηλογήθηκε, των Κρητικών ο ρήγας:
«Την ξέρω την αντρεία σου ̓ ανώφελα τι μου την κουβεντιάζεις;
Στα πλοία μιαν ώρα αν ξεχωρίζαμε να πάμε σε καρτέρι
οι πιο αντρειωμένοι—εδώ που δείχνεται του ανθρώπου το κουράγιο, και ποιος είναι αντρειανός ανέσφαλτα και ποιος κιοτής ξεκρίνεις'
τι του κιοτή θωρείς το πρόσωπο που όλο κι αλλάζει χρώμα,
κι ουδ ̓ έχει στην ψυχή του ανάκαρα να κάτσει σ ̓ έναν τόπο,
μον ̓ όλο μεταλλάζει, ως κάθεται, στο 'να και στ ̓ άλλο πόδι,
και μες στα στήθη του με δύναμη κλωτσάει η καρδιά, το Χάρο
το μαύρο ως βλέπει μπρος στα μάτια του, και του χτυπούν τα δόντια' μα του αντρειανού μηδέ το πρόσωπο χλωμιαίνει, ουδέ και τόσο φοβάται, μια και βρει τη θέση του και κάτσει στο καρτέρι,
μον ̓ λαχταράει μιαν ώρα αρχύτερα πότε θα ̓ ρθουν στα χέρια— εκεί και ποιος δε θα καμάρωνε την αντριγιά σου τάχα;
Κι αν σε κοντάριζαν, κι αν σου 'ριχναν από κοντά στη μάχη, ποτέ η ριξιά τους δε θα σ ̓ έβρισκε στο σβέρκο ουδέ στην πλάτη'

μπρος στην κοιλιά θα σε πετύχαινε για και στα στήθια, σύντας χιμάς εκεί που οι πρόμαχοι έστησαν γλυκό κουβεντολόγι. Μον ̓ έλα τώρα, ας μη στεκόμαστε και σαν παιδιά μιλούμε,
μη μας ακούσουν και θυμώνοντας τα βάλουνε μαζί μας ̓
έμπα μονάχα στο καλύβι μου και διάλεξε κοντάρι.»
Αυτά είπε, κι ο Μηριόνης γρήγορα, σαν το γοργό τον Άρη,
με βιάση απ ̓ το καλύβι χάλκινο κοντάρι αρπάζει, κι έτσι
στου Ιδομενέα τ ̓ αχνάρια έτράβηξε, κι είχε στο νου το απάλε. Πώς ο Άρης τρέχει ο αιματοστάλαχτος στον πόλεμο, κι ο Τρόμος, ο γιος του ο αντρόκαρδος κι αφόβητος, τον ακλουθάει ξοπίσω,
που και τον πιο αντρειανό πολέμαρχο τον ρίχνει στη φευγάλα,
από τη Θράκη ως παν στους Έφυρους αρματωμένοι οι δυο τους, και στους τρανούς Φλεγύες, κι ουδ ̓ άκουσαν μαζί τα παρακάλια
και των δυονώ, μον ̓ σ ̓ εναν χάρισαν από τους δυο τη νίκη' παρόμοια οι δυο αρχηγοί στον πόλεμο τραβούσαν, ο Μηριόνης
κι ο Ιδομενέας, ζωσμένοι στ ̓ άρματα, που ξάστραφτε ο χαλκός τους. και πρώτος ο Μηριόνης μίλησε και λέει στο σύντροφο του:
« Του Δευκαλίωνα γιε, που θα 'θελες να μπεις στη μάχη τώρα;
Τάχα δεξιά μεριά απ ̓ τ ̓ ασκέρι μας για και στη μέση μήπως,
για και ζερβά; τι άλλου από πόλεμο δεν έχουν τόση ανάγκη
οι Αργίτες πουθενά οι μακρομάλλοί; καθώς εκεί, λογιάζω.»
Κι ο Ιδομενέας του απηλογήθηκε, των Κρητικών ο ρήγας:
« Τα μεσιακά καράβια βρίσκουνται να διαφεντέψουν κι άλλοι,
οι Αίαντες οί δυο, κι ο Τεύκρος δίπλα τους, μες στους Αργίτες πρώτος
στις δοξαριές, και στο αντροπάλεμα με τους στερνούς δε στέκει. Αυτοί θα τον χορτάσουν πόλεμο τον Έχτορα, κι ας είναι
όσο το θέλει λιονταρόκαρδος κι όσο αν γυρεύει απάλε.
Πολύ θα του 'ρθει αλήθεια δύσκολο, σφαγή κι ας λαχταρίζει,
τη λύσσα ετούτων και τ ̓ ανίκητα να παραλύσει χέρια,
κι έτσι να κάψει τα καράβια μας, εξόν ο γιος του Κρόνου
δαυλό αναμμένο απά στα γρήγορα καράβια αν ρίξει ατός του ̓ τι ο τελαμώνιος Αίας δε γίνεται σ ̓ άλλον μπροστά να φύγει, να 'ναι μαθές θνητός, να γεύεται της Δήμητρας το στάρι,
και να λαβώνεται από τ ̓ άρματα και τα τρανά κοτρόνια.
Κι ουδέ στο ρημαχτή θα δείλιαζε μπροστά Αχιλλέα, μαζί του
ν ̓ αντροπαλέψει ̓ μον ̓ στο τρέξιμο θα τον περνούσε εκείνος. Όσο για μας τους δυο, για τράβηξε ζερβά απ ̓ τ ̓ ασκέρι, κάποιον ευτύς να ιδοϋμε αν θα δοξάσουμε, για αν κάποιος μας δοξάσει.» Αυτά είπε, κι ο Μηριόνης κίνησε, σαν τον γοργό τον Άρη,
κι ο άλλος μαζί, στο ασκέρι ως που 'φτασαν, κει που ζητούσε ο πρώτος.

Κι οι Τρώες το Δομενέα σαν ένιωσαν, της αντριγιάς τη φλόγα, τον ίδιο αυτόν και τον ακράνη του, με πλουμιστές αρμάτες,
ο ένας του άλλου κουράγιο δίνοντας απάνω του όλοι έπεσαν κι άνοιξαν τα φουσάτα πόλεμο στων καραβιών τις άκρες. Όπως βαρύν οι άνεμοι δρόλαπα σφυρίζοντας ασκώνουν,
τη μέρα ο κουρνιαχτός που πλήθυνε στις στράτες μέσα ολούθε, κι όλοι μαζί φυσώντας ασκώσαν πυκνή τη σκόνη ως νέφος' όμοια κι εκείνοι τότε ανάκατα μες στο σωρό χτυπιόνταν,
με κοφτερό χαλκό γυρεύοντας να σφάξει ο ένας τον άλλο.
Κι η φάουσα μάχη όρθανατρίχιασεν απ ̓ τα μακριά κοντάρια,
που εκράτουν και θέριζαν γύρα τους ̓ και θάμπωναν τα μάτια απ ̓ τη χαλκένια φλόγα που 'βγαζαν τ ̓ αστραποβόλα κράνη κι οι φρεσκογυαλισμένοι θώρακες και τα λαμπρά σκουτάρια, όλοι μαζί ως τραβούσαν σίδερο θα 'χε καρδιά ο που το 'δε τέτοιο κακό κι εχάρη μέσα του, χωρίς να καρδιοσώσει.
Οι δυο του Κρόνου γιοι οι τρανόκαρδοι, με άλλη βουλή ο καθένας, στ ̓ ασκέρια τ ̓ αντρειωμένα εσύγκλωθαν τρανούς καημούς ωστόσο' στους Τρώες ζητούσε και στον Έχτορα τη νίκη ο Δίας να δώσει, τον Αχιλλέα το γοργοπόδαρο τιμώντας ̓ ούτε κι όμως
στην Τροία μπροστά λογάριαζε άχναροι ν ̓ αφανιστούν οι Αργίτες'
τη Θέτιδα μονάχα εδόξαζε και τον τρανό το γιο της.
Κι ο Ποσειδώνας πάλε ζύγωνε ν ̓ ασκώσει τους Αργίτες,
κρυφά από το ψαρί προβαίνοντας το κύμα, τι πονούσε
να τους θωρεί απ ̓ τους Τρώες να χάνουνται, και χόλιαζε του Δία. Κι οι δυο από μια γενιά κρατιόντουσαν, τον ίδιο είχαν πατέρα,
μα ο Δίας στη γνώση πρώτος έρχουνταν, τι πιο μπροστά εγεννήθη. Γι ̓ αυτό και φανερά δεν ήθελε να δώσει χέρι, μόνο
κρυφά αναγκάρδιωνε ακατάπαυτα, με όψη θνητού, τ ̓ ασκέρι.
Έτσι του πόλεμου του ανέσπλαχνου και της σφαγής της άγριας τέντωσαν το σκοινί από πάνω τους, για να τους κλείσουν μέσα,
ασύντριφτο, άλυτο, μα που 'λυσε πολλών τα γόνα τότε.
Εκεί τους Δαναούς εγκάρδιωσε, κι ομπρός χιμώντας ξάφνου
ο Ιδομενέας τους Τρώες ετσάκισε, κι ας ήταν ψαρομάλλης·
τι τον τρανό Οθρυονέα κοντάρεψε, που μπήκε μες στο κάστρο φτασμένος μόλις απ ̓ την Κάβησο, τον πόλεμο γρικώντας.
Την κόρη εζήτησε την πιο όμορφη του Πρίαμου, την Κασσάντρα, με δίχως ξαγορά, και του 'ταξε τρανό πως θα 'κανε έργο,
τους γιους των Αχαιών πως θα 'διωχνε μεβιας από την Τροία. και δέχτη ο γέρο Πρίαμος κι έταξε να του τη δώσει ταίρι,
κι εκείνος πια, τα θάρρη του έχοντας στο λόγο αυτό, επολέμα.

Κι ο Ιδομενέας τον εσημάδεψε με αστραφτερό κοντάρι,
κι αυτό τον βρήκε, ως καμαρώνοντας τραβούσε· ο θώρακας του που εφόρα ο χάλκινος δεν άντεξε, μον ̓ στην κοιλιά του εμπήχτη. Πέφτει με βρόντο ̓ καμαρώνοντας ο Ιδομενέας του κράζει: «Οθρυονέα, σχαρίκια αξίζουνε σε σένα πάνω απ ̓ όλους,
όλα αν τελέψεις που καυκήθηκες στον Πρίαμο, του Δαρδάνου τη φύτρα, που 'ταξε την κόρη του γυναίκα να σου δώσει.
Κι εμείς αλήθεια αν σου το τάζαμε, θα το'χαμέ τελέψει ̓
την πιο πανώρια θα σου δίναμε του Άτρείδη θυγατέρα,
απ ̓ το Άργος νύφη φέρνοντας σου την, αν ήθελες μονάχα
της Τροίας το κάστρο το πεντάμορφο μαζί μας να πατήσεις. Τώρα στα πλοία τα πελαγόδρομα για έλα μαζί, το γάμο
για να ταιριάξουμε ̓ κακόθελους δε θά'βρεις συμπεθέρους!» Αυτά είπε ο Ιδομενέας ο αντρόκαρδος, και μες στην άγρια μάχη τον έσουρνε απ ̓ το πόδι. Πρόβαλε ξεγδικιωτής του τότε
ο Άσιος, πεζός μπροστά από τ ̓ άτια του ̓ κι αυτά φρούμαζαν πίσω στους ώμους του, κι ο αμαξολάτης τους τ ̓ αντίσκοφτε, και κείνος του Ιδομενέα να ρίξει εγύρευε ̓ μ ̓ αυτός τον βρίσκει πρώτος
κάτω απ ̓ τα γένια, στο καρύδι του, και τον καρφώνει ως πέρα.
Κι αυτός σωριάστη, όπως σωριάζεται για δρυς για λεύκα χάμω
για πεύκο τρισμεγάλο, που 'κοψαν πα στα βουνά οι μαστόροι - με τα νιοτρόχιστα τσεκούρια τους, καρένα να το κάνουν
όμοια κι αυτός ομπρός στο αμάξι του και στ ̓ άλογα ξαπλώθη βρουχιώντας, με τα νύχια ξύνοντας τη ματωμένη σκόνη.
Κι ο αμαξολάτης τότε σάστισε και το μυαλό του φεύγει'
δεν τόλμησε να στρέψει τ ̓ άλογα κι απ ̓ των οχτρών τα χέρια
να τα, γλιτώσει, κι έτσι ο Αντίλοχος τον βρήκε ο ψυχωμένος καταμεσός με το κοντάρι του ̓ κι ουδέ κι ο θώρακας του
που εφόρα ο χάλκινος τον φύλαξε, μον ̓ στην κοιλιά του εμπήχτη, κι αγκομαχώντας από τ ̓ όμορφο κατρακυλίστη αμάξι.
Κι ο Αντίλοχος, ο γιος του αντρόψυχου Νεστόρου, τ ̓ άλογα του από τους Τρώες στους λιονταρόκαρδους Αργίτες τα δρομούσε. Και τότε ο Δηφόβος λυπήθηκε τον Άσιο, και ζυγώνει
του Ιδομενέα να ρίξει απόκοντα στραφταλιστό κοντάρι.
Μα εκείνος ξέφυγε, το χάλκινο κοντάρι ως είδε αντίκρα,
ο Ιδομενέας, τι στ ̓ ολοστρόγγυλο σκουτάρι πίσω εκρύφτη, που βοΐδοτόμαρα και λιόφωτος χαλκός το ανακουφώναν καμαρωτά, και το αντιστύλωναν δυο πήχες από μέσα.
Πίσω απ ̓ αυτό-εστριμώχτη ολόκορμος, και το χαλκό κοντάρι περνά από πάνω του κι ακράγγιξε του σκουταριού το γύρο,

κι αυτός κουδούνισε ̓ όμως άδικα του δυνατού χεριού του δεν έφυγε η ριξιά, μον 'πέτυχε μες στην κοιλιά, στο σκώτι, το γιο του Ιππάσου, τον Υψήνορα, και του 'λυσε τα γόνα. Με περισσό καμάρι ο Δήφοβος φωνή μεγάλη σέρνει:
« Όχι, δεν κοίτεται ανεγδίκιωτος ο Άσιος θαρρώ πια τώρα ̓
μ ̓ αν στον τρανό τον Άδη εδιάβηκε τον κλειδαμπαρωμένο, βαθιά θ ̓ αναγαλλιάσει, σύντροφο μαζί που του χαρίζω!»
Είπε, κι οι Αργίτες βαριοκάρδισαν το λόγο του ν ̓ ακούσουν,
και πιο πολύ η καρδιά του Αντίλοχου του αντρόψυχου εταράχτη ̓ μα δεν παράτησε το σύντροφο, κι ας ήταν πικραμένος,
μον ̓ τρέχει ομπρός του και τον σκέπασε με το σκουτάρι ολούθε ̓ και τότε έσκυψαν και τον σήκωσαν δυο γκαρδιακοί συντρόφοι, ο αρχοντογέννητος Αλάστορας κι ο Μηκιστέας, του Εχίου
ο γιος, και τον πήγαιναν στ ̓ άρμενα, στα βογγητά του μέσα.
Η ορμή του Ιδομενέα δεν έσβηνεν ωστόσο ̓ στο σκοτάδι
το μαύρο ελαχταρούσε αδιάκοπα κάποιο απ ̓ τους Τρώες να στείλει, για, τους Αργίτες διαφεντεύοντας, νεκρός να πέσει ατός του.
Εκεί το γιο του αρχοντογέννητου του Αισήτη, τον Αλκάθο,
τον αντρειανό, τον πολεμόχαρο, που ήταν γαμπρός του Αγχίση— την πιο μεγάλη είχε απ ̓ τις κόρες του, την Ιπποδάμεια, πάρει,
που περισσά στο σπίτι ο κύρης της κι η σεβαστή της μάνα
την αγαπούσαν, τι ξεχώριζε στη γνώση και στα κάλλη
και στις δουλειές στις συνομήλικες ανάμεσα ̓ για τούτο
την πήρε ο πιο τρανός πολέμαρχος μες στην πλατιά την Τροία. Αυτόν ο Ποσειδώνας δάμασε κάτω απ ̓ το χέρι τότε
του Ιδομενέα ̓ τα γόνα του 'δεσε, του γήτεψε τα μάτια
τ ̓ αστραφτερά, και πια δε δύνουνταν να φύγει, να γλιτώσει. Κι όπως στεκόταν έτσι ασάλευτος, ίδια κολόνα ή δέντρο αψηλοφούντωτο, κατάστηθα τον βρήκε το κοντάρι
του Ιδομενέα του πολεμόχαρου, κι ο θώρακας συντρίφτη
ο χάλκινος, που τον διαφέντευεν από το Χάρο ως τότε.
Τώρα όμως βούιξε κούφια, ως έσπαζε στου κονταριού το χτύπο. Πέφτει με πάταχο, και βρέθηκε μπηγμένο το κοντάρι
μες στην καρδιά του, που ως σπαρτάριζε, του κονταριού την άκρη σιγοκουνούσε, ωσόπου επάγωσε, και τ ̓ άγριο τ ̓ όπλο εστάθη. Και τότε ο Ιδομενέας εφώναξε με περισσό καμάρι:
« Λογαριασμοί σαν τούτον, Δήφοβε, πολύ θαρρώ ν ̓ αξίζουν
σεις έναν, τρεις εμείς σκοτώσαμε ̓ του κάκου οι καυκησιές σου! Άμυαλε! Αν θες, ατός σου πρόβαλε, ν ̓ αντικριστείς μαζί μου,
σαν ποιο ήρθε εδώ του Δία δισέγγονο να ιδείς και μοναχός σου.
Ο Δίας το Μίνωα πρώτα εγέννησε, που αφέντεψε την Κρήτη,
κι ο Μίνωας πάλε εστάθη του άψεγου του Δευκαλίωνα ο κύρης, και τούτος πάλε εμένα γέννησε, μες στην πλατιά την Κρήτη
ρήγα τρανό ̓ και τώρα μ ̓ έφεραν δω πέρα τ ̓ άρμενα μου
κακό για σένα και τον κύρη σου και για τους Τρώες τους άλλους.»

Είπε, κι ο Δήφοβος διχόγνωμος αναρωτήθη τότε,
πίσω να στρέψει, στους άντρόκαρδους τους Τρώες, να βρει κανένα μαζί του να τον πάρει σύντροφο, για να χυθεί μονάχος.
Κι αυτό του εικάστη, ως διαλογίζουνταν, το πιο καλό πως είναι,
να τρέξει στον Αινεία ̓ τον πέτυχε να στέκει από τους άλλους
μακριά, στερνός, τι ο αρχοντογέννητος ο Πρίαμος την αντρεία του δεν την τιμούσε όπως της άξιζε, και χόλιαζε μαζί του.
Κι ως ήρθε ομπρός του, με ανεμάρπαστα του συντυχαίνει λόγια:
« Αίνεία, των Τρωών ρηγάρχη, πρόφτασε να τώρα το γαμπρό σου να διαφεντέψεις; αν σου κόστισε στ ̓ αλήθεια ο σκοτωμός του.
Έλα μαζί να διαφεντέψουμε του Αλκάθοου το κουφάρι'
σ ̓ είχε κουνιάδο και σε ανάστησε, μικρό παιδί σαν ήσουν, και τώρα ο Ιδομενέας τον σκότωσε, τρανός κονταρομάχος.» Είπε, και την καρδιά συντάραξε μέσα στου Αινεία τα στήθη, κι ευτύς κινάει διψώντας πόλεμο, το Δομενέα να σμίξει'
μ ̓ αυτός, καθώς παιδάκι ανήλικο δεν το 'βαλε στα πόδια, μόνο στεκόταν και τον πρόσμενε, καθώς βουνίσιος κάπρος, που πλήθος κυνηγοί χουγιάζοντας σ ̓ ερημοτόπι ζώνουν,
κι αυτός δε χάνει το κουράγιο του, μον ̓ στέκεται ̓ κι η ράχη
του αναχεντρώνεται, τα μάτια του πετούν φωτιές, και τρίζει
τα δόντια του, να διώξει θέλοντας κι αγριμολόους και σκύλους' παρόμοια ο Ιδομενέας ο αντρόκαρδος δεν έκανε να φύγει μπρος στον Αινεία που ερχόταν τρέχοντας, μον ̓ κράζει τους συντρόφους,
τον Αφαρέα και τον Ασκάλαφο και το Μηριόνη ως είδε,
το Δήπυρο και τον Αντίλοχο, τους γαύρους πολεμάρχους:
και λόγια μίλησε ανεμάρπαστα, κουράγιο δίνοντας τους: «Μονάχος είμαι, χέρι δώστε μου, σύντροφοι, τι φοβούμαι
μπρος στον Αινεία το γοργοπόδαρο, που απάνω μου χιμίζει.
Με την αντρεία του πλήθος δύνεται στη μάχη να σκοτώσει'
πα στον ανθό της είναι η νιότη του και πλήθια η δύναμη της.
Τα ίδια τα χρόνια ας ήταν να 'χαμε, με την καρδιά την ίδια,
και ποιος το ξέρει ποιος θα κέρδιζε, για αυτός για εγώ, τη νίκη!» Αυτά είπε, κι όλοι αυτοί ως τον άκουσαν, με μια καρδιά στα στήθη, δίπλα του παν και στέκουν, γέρνοντας στους ώμους τα σκουτάρια. Κι από την άλλη ο Αινείας εφώναξε τους συντρόφους κοντά του,
το Δήφοβο και τον Αντήνορα θωρώντας και τον Πάρη ̓
το όμοια κι αυτοί τους Τρώες ρηγάδευαν, και πίσω τους φουσάτα τους ακλουθούσαν, ως τα πρόβατα ξοπίσω απ ̓ τον προλάτη, απ ̓ τη βοσκή ως τραβούν για πότισμα, και χαίρεται ο τσοπάνης· παρόμοια κι η καρδιά αναγάλλιασε μέσα στου Αινεία τα στήθη, ' πλήθος φουσάτα ως είδε πίσω του να ξεκινούν μαζί του.

Και τότε στον Αλκάθο ολόγυρα ζυγώνοντας χυθήκαν
κρατώντας τα μακριά κοντάρια τους, κι άγρια ο χαλκός αχούσε γύρω στα στήθη, όπως σημάδευαν ο ένας του άλλου στο πλήθος. Μα δυο πολέμαρχοι ξεχώριζαν με την περίσσια αντρεία τους,
ο Αινείας κι ο Ιδομενέας, και γύρευαν, παρόμοιοι με τον Άρη, ο ένας τον άλλο με το ανέσπλαχνο κοντάρι να λαβώσει. Πρόφτασε ο Αινείας και πρώτος έριξε του Ιδομενέα, μα εκείνος το χάλκινο κοντάρι έξέφυγε θωρώντας το απαντίκρυ·
κι εκείνο προσπερνώντας χώθηκε σεινάμενο στο χώμα,
του κάκου από του Αίνεία τ ̓ αδάμαστα ξετιναγμένο χέρια. Ωστόσο τον Οινόμαο πέτυχεν ο Ιδομενέας στ ̓ αφάλι,
κι ως έσπασε ο χαλκός το θώρακα, μες στ ̓ άντερα του εχώθη, κι αυτός στη γη σωριάστη σφίγγοντας το χώμα στις παλάμες. Κι ο Ιδομενέας το μακρογίσκιωτο κοντάρι ανατραβούσε
απ ̓ το νεκρό, μ ̓ από τους ώμους του δεν μπόρεσε να βγάλει την ώρια αρματωσιά, τι του 'ριχναν ολούθε γύρα οι Τρώες·
τι στεριά τώρα πια δεν τα 'νιωθε τα πόδια για γιουρούσι,
για να χυθεί μπροστά ως κοντάρεψε, για κι άλλον να ξεφύγει' στήθος με στήθος κι αν εμάχουνταν και γλίτωνε του Χάρου,
μα δεν τον φέρναν πια τα πόδια του γοργά απ ̓ τη μάχη αλάργα. και βήμα βήμα ως πισωπόδιζε, με αστραφτερό του ρίχνει κοντάρι ο Δήφοβος· τι ασίγαστο θυμό του εκράτειε πάντα.
Μ ̓ αντί για τούτον, τον Ασκάλαφο, του Άρη το γιο, καρφώνει, και το βαρύ κοντάρι επρόβαλε πίσω μεριά απ ̓ τον ώμο,
κι αυτός στη γη σωριάστη σφίγγοντας το χώμα στις παλάμες. Μ ̓ ακόμα ο δυνατός, βροντόλαλος δε θα το μάθαινε Άρης, νεκρός στο ανήμερο αντροπάλεμα πως έπεσεν ο γιος του' στον Όλυμπο, κάτω από σύγνεφα χρυσομαργελωμένα καθόταν, απ ̓ του Δία το θέλημα δεμένος, όπου κι οι άλλοι αθάνατοι θεοί απ ̓ τον πόλεμο μακριά κλεισμένοι έμεναν.
Κι αυτοί τρογύρα απ ̓ τον Ασκάλαφο ζυγώνοντας χυθήκαν,
κι άρπαξε ο Δήφοβος του Ασκάλαφου το αστραφτερό το κράνος' μ ̓ αμέσως ο Μηριόνης χύθηκε, σαν το γοργό τον Άρη,
και του καρφώνει το κοντάρι του στο μπράτσο, κι απ ̓ το χέρι
βουίζοντας το στενοπρόσωπο κύλησε κάτω κράνος.
Ξανά ο Μηριόνης τότε απάνω του πηδάει, καθώς αγιούπας, και τράβηξε ψηλά απ ̓ το μπράτσο του το δυνατό κοντάρι, και πίσω εχώθη στους συντρόφους του ̓ και τότες ο Πολίτης στον αδερφό τα χέρια του άπλωσε, τον πήρε από τη μέση,

κι απ ̓ το φριχτό τον βγάζει πόλεμο, στα γρήγορα ως που φτάσαν αλόγατά του, που στεκόντουσαν απ ̓ τη σφαγήν αλάργα, μπροστά στο αμάξι τους τ ̓ ολόπλουμο, κι ό άμαξολάτης δίπλα. Κι όπως στο κάστρο πίσω εδιάγερναν, βαριά βογγούσε εκείνος, τι απ ̓ τη νωπή πληγή του εστάλαζε το γαίμα, και πονούσε.
Χτυπιόνταν οι άλλοι ωστόσο, κι άσβηστος ο αλαλητός σκωνόταν. Κι ο Αινείας χιμώντας του Καλήτορα το γιο με το κοντάρι,
τον Αφαρέα, που ορμούσε απάνω του, πα στο λαιμό βαρίσκει' γέρνει απ ̓ την άλλη το κεφάλι του, του πέφτουν και σκουτάρι
και κράνος, και τον ζώνει ο Χάροντας ο ψυχοκαταλύτης.
Κι ο Αντίλοχος στο Θόωνα, ως στράφηκε, καιροφυλάει και ρίχνει χιμώντας πάνω του, και του 'κοψε τη φλέβα πέρα ως πέρα,
που, τρέχοντας στην πλάτη αλάκερη, ψηλά ως το σβέρκο φτάνει' κι όπως την έκοψε, τ ̓ ανάσκελα στη σκόνη αυτός εστρώθη,
του κάκου απλώνοντας τα χέρια του στους ακριβούς συντρόφους.
Κι ο Αντίλοχος χιμώντας τ ̓ άρματα του παίρνει από τους ώμους, θωρώντας γύρω ̓ κι αν τον έζωσαν ολούθε οι Τρώες και 'ρίχναν στ ̓ ολόπλουμο, βαρύ σκουτάρι του, δεν μπορούν να χαράξουν με το χαλκό τους τον ανέσπλαχνο την τρυφερή τη σάρκα
του Αντίλοχου, τι τον παράστεκεν ο Ποσειδώνας πάντα,
το γιο του Νέστορα, κι ας του 'ριχναν πλήθος οι Τρώες κοντάρια' αλάργα απ ̓ τους οχτρούς δεν έμενε ποτέ, μον ̓ τριγυρνούσε αναμεσό τους ̓ το κοντάρι του δε σκόλαζε, μον ̓ σειόταν
όλη την ώρα τρεμοπαίζοντας, και λαχταρούσε πάντα
για από κοντά να πέφτει απάνω τους για από μακριά να ρίχνει.
Κι ο γιος τον είδε του Άσιου που 'ριχνε μέσα στων Τρωών το πλήθος,
ο Αδάμαντας, και του κοντάρεψε στη μέση το σκουτάρι
από κοντά. Μα ο γαλαζόχαιτος ο Ποσειδώνας κόβει
τη φόρα του χαλού, κι αρνήθη του να πάρει τη ζωή του.
και το μισό κοντάρι απόμεινε, καμένο λες παλούκι,
πα στο σκουτάρι, το άλλο εβρέθηκε κοιτάμενο στο χώμα. Εχώθη τότε στους συντρόφους του, του Χάρου να ξεφύγει. Μα ως έφευγε, ο Μηριόνης του 'ριξε, ξοπίσω παίρνοντας τον, και βρήκε τον στο αφάλι ανάμεσα και στ ̓ αχαμνά, κει πέρα που πιότερο πονάει το λάβωμα στους άμοιρους ανθρώπους.
Κει μέσα το κοντάρι του 'μπηξε ̓ κι αυτός απ ̓ το κοντάρι ξοπίσω γύρα του σπαρτάριζε, σα βόδι που το δέσαν βουκόλοι με σκοινιά και σέρνουν το μεβιας, αθέλητα του' όμοια κρουσμένος εσπαρτάριζε κι αυτός για λίγην ώρα, ως που ο τρανός Μηριόνης ζύγωσε και το κοντάρι βγάζει απ ̓ το κορμί, κι η νύχτα εσκέπασε του Αδάμαντα τα μάτια. Κι ο Ελενος χτύπησε το Δήπυρο με το μακρύ σπαθί του,

που 'χε απ ̓ τη Θράκη, στο μελίγγι του, και του πετάει το κράνος, κι εκείνο εσφεντονίστη κι έπεσε στη γη ̓ κι Αργίτης κάποιος
απ ̓ όσους μάχουνταν το σήκωσε, στα πόδια του ως εκύλα.
Νύχτα ολοσκότεινη του Δήπυρου τα μάτια ευτύς σκεπάζει. Τότε ο Μενέλαος, ο βροντόφωνος υγιός του Ατρέα, πικράθη, και φοβερίζοντας στον Έλενο τον αντρειωμένο εχύθη κουνώντας το μακρύ κοντάρι του, κι αυτός το τόξο αρπάζει. Όμοια κι οι δυο τους ελαχτάριζαν ο ένας του άλλου να ρίξει, τούτος σαγίτα από την κόρδα του, μακρύ κοντάρι εκείνος.
Κι ο γιος του Πρίαμου ευτΰς κατάστηθα στου θώρακα τη γούβα τον δόξεψε, όμως πέρα πέταξε μακριά η πικρή σαγίτα.
Από δικράνι πως απλόχωρο μες στο φαρδύ τ ̓ αλώνι
ψηλά πηδούνε τα μαυρόφλουδα κουκιά και τα ροβίθια
στο σουριχτό του ανέμου φύσημα, στου λιχνιστη τη φόρα' όμοια απ ̓ το θώρακα του ασύγκριτου Μενέλαου ξετινάχτη
κι αντιπηδώντας πέρα επέταξε μακριά η πικρή σαγίτα.
Τότε ο Μενέλαος, ο βροντόφωνος υγιός του Ατρέα, χιμώντας στο χέρι, το δοξάρι που 'σφίγγε το τορνευτό, χτυπά τον
κι εχώθηκε ο χαλκός, το χέρι του περνώντας, στο δοξάρι. Γυρίζει τότε στους συντρόφους του, του Χάρου να ξεφύγει, κι ως κρέμασε το χέρι, εσούρνονταν το φράξινο κοντάρι. Κι ο ψυχωμένος τότε Αγήνορας του το τραβάει, και δένει το χέρι του σφιχτά με μάλλινη καλόστριφτη λουρίδα,
που 'χε μαζί του πάντα, ως σύντροφος του ρήγα, αν λαβωνόταν. Στον ξακουστό Μενέλαο ο Πείσαντρος χιμίζει απάνω τότε,
κι η μαύρη Μοίρα του τον έσπρωχνε να βρει το θάνατο του, Μενέλαε, να χαθεί απ ̓ το χέρι σου στην άγρια μέσα μάχη.
Κι όπως τρεχάτοι κοντοζύγωσαν ο ένας του άλλου χιμώντας, ο γιος του Ατρέα λαθεύει, κι έφυγε πέρα η ριξιά, του ανέμου' και τότε ο Πείσαντρος του ασύγκριτου Μενέλαου το σκουτάρι χτυπάει ̓ μα το χαλκό δεν μπόρεσε να τον τρυπήσει ως πέρα, τι το φαρδύ σκουτάρι εβάστηξε· και το κοντάρι σπάζει
στη δέση του, κι αυτός αγάλλουνταν, πως νίκησε θαρρώντας.
Το ασημοκαρφοπλούμιστο έσυρε σπαθί ο Μενέλαος τότε
κι απάνω του πηδάει ̓ μα ο Πείσαντρος απ ̓ το σκουτάρι κάτω όμορφη αξίνα βγάζει χάλκινη, σε τορνεμένο γύρω
μακρύ στειλιάρι ελιάς, και βρέθηκαν ο ένας στον άλλο αντίκρα. Τούτος στο κέρατο τον πέτυχε του αλογουρίσιου κράνους

κάτω απ ̓ τη φούντα ̓ μα όπως χύνουνταν, στο μέτωπο, στη ρίζα της μύτης ο Μενέλαος του 'δωσε· τα κόκαλα του σπάζει,
κι όλο αίμα χύθηκαν τα μάτια του μέσα στη σκόνη, ομπρός του. Κι ως έπεσε στη γη λυγίζοντας, πατώντας τον στο στήθος παίρνει ο Μενέλαος την αρμάτα του και μ ̓ έπαρση φωνάζει:
«Να πώς τα πλοία των αλογάρηδων των Δαναών θ ̓ αφήστε, Τρώες φαντασμένοι, πάντα αχόρταγοι γι ̓ ανήμερους πολέμους! Ούτε οι άλλες οι ντροπές σας έλειψαν μήτε οι αδικίες, που εμένα μου 'χετε κάνει, εσείς παλιόσκυλα! κι ουδέ το Δία φοβάστε,
που σκέπει τη φίλια ο βαρύβροντος, και στον τρανό θυμό του μια μέρα το αψηλό σας σίγουρα θα ξεπατώσει κάστρο ̓
που εσείς μου πήρατε και φύγατε την ίδια μου γυναίκα,
και αυτή, που σας εφιλοκόνεψε, και βιος περίσσιο ακόμα. Τώρα ξανά στα πελαγόδρομα τα πλοία φωτιά να βάλτε φάουσα λυσσάτε, τους αντρόκαρδους σκοτώνοντας Αργίτες.
Μα θα κοπεί στη μάχη κάποτε, τρανή κι ας είναι, η ορμή σας. Πατέρα Δία, στη γνώση ακούγεσαι πως ξεπερνάς τους άλλους, Θεούς κι ανθρώπους, κι όμως γίνουνται τούτα από σένα τώρα Μα πώς σε ανθρώπους θέλεις άνομους να κάνεις το χατίρι, στους Τρώες, που ο πόθος τους πάντα άσεβος, κι ουδέ μπορούν τον άγριο
του φοβερού πολέμου τάραχο ποτέ τους να χορτάσουν; Όλα στο τέλος τα μπουχτίζουμε, τον ύπνο, την αγκάλη, και το χορό μαθές τον όμορφο, και το γλυκό τραγούδι ̓
κι όμως αυτά είναι που ο καθένας μας να τα χαρεί γυρεύει, κι όχι τον πόλεμο ̓ ανεχόρταγοι για μάχες μόνο οι Τρώες!»
Είπε, και το νεκρό από τ ̓ άρματα τα αιματωμένα γδύνει,
κι ως ο άψεγος Μενέλαος τα 'δωκε στους συντρόφους του πίσω, γυρνάει ξανά και δίχως άργητα τους μπροστομάχους σμίγει.
Και τότε απάνω του ο Αρπαλίωνας, του ρήγα Πυλαιμένη
ο γιος, χιμάει ̓ στην Τροία τον κύρη του, κι αυτός να πολεμήσει, είχε ακλουθήξει, μα δε γύρισε στη γη την πατρική του.
Αυτός το γιο του Ατρέα σιμώνοντας στη μέση το σκουτάρι
του κονταρεύει, μα δεν μπόρεσε να το τρυπήσει ως πέρα ̓
κι είπε να γύρει στους συντρόφους του, του Χάρου να ξεφύγει, κλωθογυρίζοντας τα μάτια του, κανείς μην τον λαβώσει.
Μα ως έφευγε, ο Μηριόνης πάνω του χαλκή σαγίτα ρίχνει,
και στο δεξιό γλουτό τον πέτυχε, και πρόβαλε απαντίκρυ
κάτω απ ̓ το κόκαλο, τη φούσκα του τρυπώντας, η σαγίτα.
Κι όπως σωριάστη εκεί, εξεψύχησε, στων ακριβών συντρόφων τα χέρια μέσα ̓ κι έτσι εκοίτουνταν στη γη, καθώς σκουλήκι, φαρδύς πλατύς, και το αίμα του έτρεχε μουσκεύοντας το χώμα. Κι οι Παφλαγόνες οι αντροδύναμοι τον γνοιάστηκαν, κι απάνω στο αμάξι βάζοντας τον τράβηξαν κατά την Τροία την άγια, θλιμμένοι ̓ κι ακλουθούσε ο κύρης του στο κλάμα βουτημένος, κι ουδέ του γιου του που σκοτώθηκε το γαίμα επήρε πίσω.

Κι ο Πάρης, ως τον είδε που 'πεσε, θυμός βαρύς τον παίρνει, τι αυτός παλιά τον καλοσκάμνιζε στους Παφλαγόνες μέσα'
κι έτσι θυμώνοντας ξαπόστειλε μεμιάς χαλκή σαγίτα.
Ήτανε κάποιος που τον έλεγαν Ευχήνορα, του μάντη
γιος του Πολύιδου, πλούσιος, άτρομος, στην Κόρινθο που ζούσε ̓ κι ως μες στα πλοία κινούσε, κάτεχε το μαύρο ριζικό του.
Συχνά απ ̓ το μυαλωμένο γέροντα Πολύιδο το 'χε ακούσει:
για από κακιάν αρρώστια θα ̓ σβήνε στο αρχοντικό του μέσα,
για θα τον σκότωναν στ ̓ Αργίτικα σιμά καράβια οι Τρώες. Μα έτσι μηδέ ξαντίμεμα έδινε στους Δαναούς καθόλου,
κι απ ̓ τη φριχτήν αρρώστια γλίτωνε, που θα τον τυραννούσε. Κάτω απ ̓ τ'αφτί και το σαγόνι του τον βρήκε, κι η ψυχή του
απ ̓ το κορμί με βιάση ως έφευγε, τον πήρε το σκοτάδι.
Έτσι κει πέρα ετούτοι εμάχουνταν σα φλόγα λαμπαδούσα,
μα ο μέγας Έχτορας δεν το 'ξερε, κι ουδ ̓ είχε μάθει ακόμα
ζερβά απ ̓ τα πλοία πως του ξεκλήριζαν οι Αργίτες τους δικούς του. Οι Αργίτες τότε αλήθεια γρήγορα θα κέρδιζαν τη νίκη,
τι ο κοσμοσείστης Κοσμοκράτορας κουράγιο στους Αργίτες τρανό είχε δώσει, κι ολοδύναμα τους σύντρεχε κι ατός του. Στο τείχος και στις πόρτες έστεκεν, όπου 'χε πριν πηδήξει
το σκουταρόφραχτο τσακίζοντας των Αχαιών ασκέρι,
του Πρωτεσίλαου κει που βρίσκουνταν και του Αίαντα τα καράβια, στης ψαριάς θάλασσας το ακρόγιαλο ψηλά σερμένα, κι ήταν χτισμένο το τειχί από πάνω τους, όχι αψηλό ̓ κει πέρα
με ορμή χιμούσαν τώρα αλάγιαστη κι οι Τρώες και τ ̓ άλογα τους. Κει πέρα κι Ίωνες μακροχίτωνες και Βοιωτοί βρίσκονταν
και Φθιώτες κι Επειοί περίλαμπροι, Λοκροί μαζί, και μόχτουν
να τον κρατήσουν, όπως χύνουνταν στα πλοία τους ̓ μα δεν μπορούν
τον Έχτορα που φλογομάνιζε να διώξουν από μπρος τους.
και διαλεχτοί Αθηναίοι προμάχουνταν εκεί, κι ο Μενεσθέας,
ο γιος του Πετεού, ρηγάδευε μαζί με το Στιχίο,
το Φείδα και το Βία τον άτρομο. Στους Επειούς ο Μέγης,
γιος του Φυλέα, προλάτης έστεκε, κι ο Αμφίονας κι ο Δρακίος. Στους Φθιώτες πάλε ομπρός ο Μέδοντας κι ο αντρόκαρδος Ποδάρκης·
κι ήταν ο Μέδοντας κλεφτόγεννος υγιός του θείου του Οϊλέα
κι αδέρφι του Αίαντα, κι όμως άφησε τη γη την πατρική του
και ζούσε στη Φυλακή, τι έτυχε να 'χει σκοτώσει κάποιον
δικό της μητρυγιας του Εριώπιδας, που 'χεν ο Οϊλέας γυναίκα.
Κι ο άλλος του Ιφίκλου γιος ακούγονταν κι αγγόνι του Φυλάκου. Τούτοι μπροστά από τους αντρόκαρδους τους Φθιώτες τα καράβια

με τους Βοιωτούς μαζί διαφέντευαν με τ ̓ άρματα στο χέρι.
Ο Αίας ωστόσο, ο γιος ο γρήγορος του Οϊλέα, μακριά καθόλου από τον Αίαντα δεν ξαλάργευε, το γιο του Τελαμώνα.
Πώς στέριο αλέτρι σε πρωτόργωτο χωράφι αδερφωμένα
ζευγάρι βόδια κρασοκόκκινα τραβούνε, κι ο ιδρώτας τους
γύρω βαθιά στα ριζοκέρατα περίσσιος αναβρύζει,
και μόνο ο γυαλιστός ανάμεσα ζυγός τα διαχωρίζει,
στο αυλάκι όπως τραβούν, και σκίζεται το χώμα ομπρός στ ̓ αλέτρι ̓ όμοια σμιχτά και τούτοι εστέκουνταν ο ένας στον άλλο δίπλα·
Το γιο του Τελαμώνα σύντροφοι πολλοί και ψυχωμένοι
ωστόσο ακλούθουν κι ανεβάσταζαν το μέγα του σκουτάρι,
κάθε που ο ιδρώτας πια κι ο κάματος στα γόνατα του εφτάναν Όμως το γιο του Οϊλέα τον άτρομο τα Λοκρικά φουσάτα
δεν ακλουθούσαν δε θαρρεύουνταν να πολεμούν σιμάθε ̓
δεν είχαν τούτοι κράνη χάλκινα με φούντες αλογίσιες,
κι ουδ ̓ είχαν και κοντάρια φράξινα και στρογγυλά σκουτάρια» μον ̓ στα δοξάρια και στις κόρδες τους, με αρνόμαλλο στριμμένες είχαν τα θάρρη τους κι ακλούθηξαν μαζί στην Τροία και τούτοι
κι όλο μ ̓ αυτά χτυπούσαν κι έσπαζαν τις φάλαγγες των Τρωών Έτσι άλλοι ομπρός, ντυμένοι στ ̓ άρματα τα πλουμιστά, παλεύαν
τους Τρώες χτυπώντας και τον Έχτορα το χαλκαρματωμένο
κι άλλοι με τόξα πίσω αθώρητοι ̓ κι οι Τρώες την αντριγιά τους ξεχνούσαν πια, γιατί τους ρήμαζαν οι σαγιτιές ολούθε.
Και τότε ντροπιασμένοι απ ̓ τ ̓ άρμενα και τα καλύβια οι Τρωες θα φεύγαν πίσω, στο ανεμόδαρτο καστρί τους να διαγύρουν, ο Πολυδάμας αν δε ζύγωνε του Εχτόρου να μιλήσει:
«Έχτορα εσύ, κεφάλι αγύριστο, που δεν ακούς ορμήνιες!
Μια κι ο θεός αντρεία σου εχάρισε στον πόλεμο περίσσια,
γι ̓ αυτό και στο μυαλό φαντάζεσαι πως ξεπερνάς τους άλλους Μα ένας εσύ, μαζί δε γίνεται τις χάρες να 'χεις όλες.
Στον έναν ο θεός εχάρισε παλικαριά περίσσια,
κιθάρα και φωνή στο δεύτερο, χορό στον άλλο δίνει,
και πάλε σ ̓ άλλον ο βροντόλαλος ο Δίας φυτεύει γνώμη σωστή, και πλήθος κόσμος βρίσκεται μαζί του κερδεμένος' πολλούς γλιτώνει, όμως καλύτερα τι κάνει αυτός το ξέρει. Ωστόσο εγώ θα πω τη γνώμη μου, την πιο σωστή που ξέρω'
τι σ ̓ έχει η φλόγα ολούθε ολόγυρα ζωσμένα του πολέμου,
κι οι Τρώες οι αντρόψυχοι, αφού πάτησαν το καστροτείχι, τώρα με τ ̓ άρματά τους άλλοι εστάθηκαν κι άλλοι χτυπιούνται άκόμα σκορπώντας δώθε κείθε στ ̓ άρμενα, με πιο πολλούς πιο λίγοι'

Μον ̓ έλα, γύρνα πίσω, κάλεσε να 'ρθουν εδώ οι προλάτες,
κι έτσι μαζί να μελετήσουμε καλά την κάθε γνώμη,
αν θα ριχτούμε στα πολύκουπα καράβια τώρα απάνω
τη νίκη αν ο θεός μας χάριζε, για μήπως πρέπει τάχα
δίχως ζημιά απ ̓ τα πλοία να φύγουμε ̓ τι εγώ φοβούμαι μήπως ό,τι από χτες οι Αργίτες χρώσταγαν μας το πλερώσουν τώρα' τι κάποιος, της σφαγής ανέμπληστος, προσμένει στα καράβια, και δε θα κρατηθεί άπ ̓ τον πόλεμο μακριά θαρρώ καθόλου.» Αυτά είπε, κι άρεσαν στον Έχτορα τα γνωστικά του λόγια,
κι ευτύς πετιέται από το αμάξι του συνάρματος στο χώμα,
και κράζοντας τον με ανεμάρπαστα του συντυχαίνει λόγια: «Εσύ εδώ πέρα, Πολυδάμαντα, για κράτα τους προλάτες,
κι εγώ θα τρέξω εκεί, στον πόλεμο να μπω, και πίσω πάλε γοργά θα γύρω, το κουμάντο μου σα θα 'χω πια τελέψει.» Είπε, και σα βουνό ξεχύθηκε που χιόνια το πλακώνουν,
με φωνές άγριες, από σύμμαχους και Τρώες περνώντας μέσα. Όλοι δρομούνε στον καλόγνωμο τον Πολυδάμα γύρα,
το γιο του Πάνθου, ευτύς ως του Έχτορα την προσταγή γρικήξαν. Κι αυτός τριγύριζε τους πρόμαχους, μήπως και βρει τον Άσιο,
το γιο του Υρτάκου, και τον Έλενο, τον αντρειωμένο ρήγα,
το Δήφοβο και τον Αδάμαντα, του Άσιου το γιο τον άξιο.
Μα δεν τους βρήκε ολότελα άβλαβους κι αχάλαστους πια τώρα'
τι άλλοι νεκροί, από χέρια Αργίτικα θανατωμένοι, αντίκρυ
στων καραβιών τις πρύμνες κοίτουνταν, κι άλλοι κρουσμένοι πάλε από σαϊτιά για από κοντάρεμα στο κάστρο είχαν διαγύρει.
Όμως ζερβά μες στον πολύδακρο τον πόλεμο τον Πάρη,
το θείο τον άντρα της ωριόμαλλης Ελένης, ανταμώνει,
καρδιά να δίνει στους συντρόφους του, στη μάχη σπρώχνοντας τους·
κι όπως κοντά του εστάθη, με άσκημα τον αποπήρε λόγια:
« Πάρη κακόπαρη, πανέμορφε και γυναικά και πλάνε,
που βρίσκεται ο αντρειωμένος Έλενος κι ο Δήφοβος και του Άσιου ο γιος ο Αδάμαντας; τι απόγινε κι ο Άσιος, ο γιος του Υρτάκου; που να 'ναι ο Οθρυονέας; Συθέμελα πια τώρα η Τροία χαμένη
η απόγκρεμη ̓ και συ καρτέρα τον σε λίγο το χαμό σου!»
Και τότε ο θεόμορφος Αλέξαντρος απηλογιά του δίνει:
« Στο πάθος σου, Έχτορα, τον άφταιγο τον βγάζεις τώρα φταίχτη· άλλες φορές μπορεί τον πόλεμο να θέλω να ξεφύγω,
όμως κιοτή και μένα η μάνα μου δε μ ̓ έκανε και τόσο ̓
τι αφόντας τους συντρόφους έσπρωξες τον πόλεμο ν ̓ ανοίξουν δίπλα στα πλοία, χτυπούμε αλάγιαστα τους Δαναούς δω πέρα.

Ωστόσο οι σύντροφοι σκοτώθηκαν που τώρα εσύ γυρεύεις ̓ ο Δήφοβος μονάχα κι ο Έλενος, ο ρήγας ο αντρειωμένος, έχουνε φύγει, τι λαβώθηκαν με τα μακριά κοντάρια
κι οι δυο στο χέρι ̓ κι ουδέ γλίτωναν, αν δε βοηθούσε ο Δίας. Τώρα η καρδιά και το κουράγιο σου κει που σε πάνε τράβα, και ψυχωμένοι εμείς αντάμα σου θα ̓ ρθούμε ̓ δε θα λείψω, με όση κι αν έχω ακόμα δύναμη, κι εγώ να πολεμήσω ̓
τι αλήθεια, πάνω απ ̓ ό,τι δύνεσαι δεν πολεμάς, κι ας θέλεις.»
Είπε ο αντρειανός, και μεταστρέφοντας τη γνώμη του αδερφού του κινούν εκεί, η σφαγή κι ο πόλεμος που άναβαν, στον Ορθαίο,
στον άψεγο τον Πολυδάμαντα, στον Κεβριόνη γύρα,
στον Πολυφήτη τον ισόθεο, στο Φάλκη, στον Ασκάνιο,
στον Πάλμη γύρα, στου Ιπποτίωνα στερνά το γιο το Μόρη,
που απ ̓ την παχιά Ασκανία ξεκούραστοι χαράματα είχαν φτάσει
μια μέρα πριν, και τώρα εμάχουνταν σπρωγμένοι από το Δία.
Κι οι Τρώες μπροστά ετραβούσαν, πέφτοντας σαν άγρια ανεμοζάλη, που ο Δίας πατέρας μπουμπουνίζοντας στον κάμπο ξεσηκώνει,
και με τρανό βουητό ξεχύνεται στο πέλαο, και θεριεύουν
της πολυτάραχης της θάλασσας τα κύματα βογγώντας,
δοξαρωτά, αφρισμένα, ατέλειωτα, μπρος το 'να, πίσω τ ̓ άλλο'
όμοια κι οι Τρώες τους βασιλιάδες τους απανωτοί ακλουθούσαν
ο ένας στον άλλο πίσω, κι άστραφταν μες στις χαλκές αρμάτες.
Κι άνοιγε δρόμο ο μέγας Έχτορας, σαν Άρης ξαγριεμένος,
ο γιος του Πρίαμου, τ ̓ ολοστρόγγυλο σκουτάρι ομπρός κρατώντας, πού έξω χαλκός χοντρός το σκέπαζε, πυκνά δερμάτια μέσα.
Κι άστραφτε γύρα στα μελίγγια του σεινάμενο το κράνος ̓
κι ολούθε στις γραμμές δοκίμαζε, μια δω, μια κει τραβώντας, μπας και τσακίσουν μπρος του, ως πήγαινε κρυμμένος στο σκουτάρι.
Όμως οι Αργίτες το κουράγιο τους δεν το 'χασαν, και πρώτος με δρασκελιές ο Αίας τον σίμωσε και τον αντροκαλιέται:
«Άμυαλε εσύ, για κοντοζύγωσε! Τι φοβερίζεις έτσι
τους Δαναούς; Δεν είμαστε άμαθοι κι εμείς από πολέμους· μονάχα το κακό μας δάμασε του Δία μαστίγι τώρα.
Αλήθεια, ελπίζεις τα καράβια μας πατώντας να τα κάψεις;
Μα χεριά λέω κι εμείς πως έχουμε να τα διαφεντευτούμε.
Πολύ πιο πριν μπορεί το κάστρο σας το αρχοντικό, το πλούσιο, έτσι να πέσει μες στα χέρια μας, στην άκρη του σπαθιού μας.
Και λέω, για σε τον ίδιο επλάκωσε πια η μέρα που ως θα φεύγεις, το Δία μαζί και τους επίλοιπους θεούς θ ̓ ανακαλιέσαι
να ξεπερνούν τα ωριότριχα άτια σου και τα γεράκια ακόμα,

κατά το κάστρο ως θα σε φέρνουνε στον κάμπο, μες στη σκόνη!» Ως είπε αυτά τα λόγια, επρόβαλεν αϊτός αψηλοπέτης,
δεξιά μεριά, κι οι Αργίτες όλοι τους για το καλό σημάδι
σέρνουν φωνή· μα ο γαύρος Έχτορας γυρνάει κι απηλογιέται: «Αίαντα μωρόλογε κι αστόχαστε, τι λόγια αυτά που κρένεις; Υγιός του Δία του βροντοσκούταρου να 'μουν εγώ μακάρι παντοτινά, κι απ ̓ την αρχόντισσα την Ήρα γεννημένος,
να με τιμούν, ως τον Απόλλωνα τιμούν και την Παλλάδα, όσο είναι αλήθεια, η μέρα σήμερα πως φέρνει στους Αργίτες όλους κακό ̓ κι εσύ το θάνατο θα βρεις, αν σου βαστάξει
να μείνεις στο μακρύ κοντάρι μου μπροστά, που θα σου σκίσει
το τρυφερό κορμί, και πέφτοντας στ ̓ Αργίτικα καράβια
με ξίγκια και ψαχνά τους σκύλους μας και τα όρνια θα χορτάσεις.» Ως είπε τούτα, ομπρός εκίνησε, κι οι επίλοιποι ακλουθούσαν
με άγριο συντάραχο, και χούγιαξε το ασκέρι πίσωθέ τους.
Κι από την άλλη οι Αργίτες χούγιαξαν, κι ουδέ την αντριγιά τους ξεχνούσαν, μόνο στέκαν άσειστοι μπροστά απ ̓ τους Τρώες που εχίμουν
κι ο αχός των δυο στα αιθέρια ασκώνουνταν, στου Δία τα λάμπη απάνω.


