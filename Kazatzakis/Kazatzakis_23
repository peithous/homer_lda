Έτσι στο κάστρο ετούτοι εμύρουνταν κι από την άλλη οι Αργίτες, σύντας πια φτάσαν στον Ελλήσποντο και στα καράβια γύρω,
οι άλλοι σκόρπισαν στα καράβια τους· οι Μυρμιδόνες μόνο
δεν ήθελε ο Αχιλλέας ο αντρόκαρδος να σκορπιστούν ακόμα,
κι έτσι μιλάει στους πολεμόχαρους συντρόφους του γυρνώντας: « Γοργαλογάδες Μυρμιδόνες μου, σύντροφοι μπιστεμένοι, κάτω απ ̓ τ ̓ αμάξια τα μονόνυχα να μην ξεζέψουμε άτια,
μόνο ας θρηνήσουμε τον Πάτροκλο, με αλόγατα κι αμάξια ζυγώνοντας τον τι όσοι πέθαναν άλλη δε λάχαν χάρη.
Και σύντας το πικρό το σύθρηνο θα 'χουμε πια χορτάσει,
τ ̓ άτια θα λύσουμε, το δείπνο μας εδώ όλοι να γνοιαστούμε.» Είπε ο Αχιλλέας, και πρώτος κίνησε το θρήνο, κι οι άλλοι ακλούθουν,
και τ ̓ άτια τρεις φορές κυκλόφεραν μπρος στο νεκρό με βόγγους, κι ήταν η Θέτη που συδαύλιζε του θρήνου τη λαχτάρα.
Ή άμμο πλημμύριζε, πλημμύριζαν και των αντρών οι αρμάτες από τα δάκρυα, τι πολέμαρχο τέτοιο τρανό είχαν χάσει'
και πρώτος ο Αχιλλέας εκίνησε πικρό το μοιρολόγι,
τα χέρια τ ̓ αντροφόνα απλώνοντας στου ακράνη του τα στήθη:
« Γεια και χαρά σου πάντα, Πάτροκλε, κι ας βρίσκεσαι στον Άδη!
Να που τελεύουν όσα σου 'ταξα πιο πριν, εδώ να σύρω,
να ρίξω στα σκυλιά τον Έχτορα κι ωμό να τον σπαράξουν
και δώδεκα τρανά αρχοντόπουλα μπροστά από την πυρά σου των Τρωών να σφάξω, τι μου εφρένιασε τα σπλάχνα ο σκοτωμός σου.»
Αυτά είπε, και δουλειές αταίριαστες του Εχτόρου κάνει τότε' δίπλα στου Πάτροκλου τον ξάπλωσε την κλίνη, μες στη σκόνη,
τ ̓ απίστομα. Κι εκείνοι ως τ ̓ άρματα τα χάλκινα γδύθηκαν,
τ ̓ αστραποβόλα, λύνουν τ ̓ άλογα τα ψιλοχλιμιντρατα,
και στου Αχιλλέα του φτεροπόδαρου πλάι το καράβι έκατσαν, αρίφνητοι ̓ κι αυτός τους έστρωνε τη μακαριά να φανέ.
Πλήθος ταυριά τρογύρα εξάπλωναν, με το χαλκό σφαγμένα, στραφταλιστά, και πλήθος πρόβατα, πλήθος βελάστρες γίδες· πλήθος ακόμα χοίροι, που 'πλεχαν στο ξίγκι, ασπροδοντάτοι, καψαλίζονταν πάνω στου Ηφαίστου τη φλόγα τεντωμένοι·
και γύρα απ ̓ το νεκρό ξεχύνουνταν σα βρυσικό το γαίμα.
Κι ωστόσο τον τρανό, φτερόποδο γιο του Πηλέα μαζί τους παίρναν να παν στον Αγαμέμνονα των Αχαιών οι αρχόντοι, με πλήθιο κόπο, τι του ακράνη του τον επνιγεν ο πόνος.
Κι ως στο καλύβι του Αγαμέμνονα φτάσαν μαζί, προστάζουν τους βροντερόφωνους διαλάληδες πα στη φωτιά να στήσουν

ευτύς τρανό λεβέτι, τρίποδο, μπας κι ο Αχιλλέας δεχόταν
να λούσει το κορμί, ξεπλένοντας το ματωμένο λύθρο.
Μ ̓ αυτός με πείσμα αρνιόταν, κι άμωσεν όρκο τρανόν ακόμα: «Μάρτυς μου ο Δίας, απ ̓ τους αθάνατους ο πιο τρανός κι ο κάλλιος,
πρεπό δεν είναι το κεφάλι μου με το νερό να σμίξει,
πριν βάλω στην πυρά τον Πάτροκλο και του σηκώσω μνήμα, και κόψω τα μαλλιά μου ̓ μέσα μου καημό σαν τούτον άλλο
πια δε θα νιώσω, όσο θα χαίρομαι το φως του Απάνω Κόσμου. Μα τώρα ας κάτσουμε και το άχαρο τούτο ας γευτούμε δείπνο' και την αυγή ταχιά, Αγαμέμνονα ρηγάρχη, βγάλε διάτα
να κουβαλήσουν ξύλα, δίνοντας κι ό,τι ταιριάζει ακόμα
να 'χει ο νεκρός μαζί, στ ̓ ανήλιαγα σκοτάδια ως κατεβαίνει.
Κι έτσι η φωτιά θα κάψει η αδάμαστη τούτον εδώ, απ ̓ τα μάτια
να μας χαθεί, καί το άλλο ασκέρι μας θα σύρει στις δουλειές του.» Είπε, κι αυτοί, γρικώντας, πρόθυμα συνάκουσαν το λόγο,
και κάθε συντροφιά σα σύνταξε γοργά το δείπνο, έκατσαν
κι έτρωγαν, κι είχεν, ως εταίριαζε, καθείς το μερτικό του.
Και σύντας του πιοτού θαράπεψαν και του φαγιού τον πόθο, καθένας πήγε στο καλύβι του να στρώσει, να πλαγιάσει.
Μόνο ο Αχιλλέας στης πολυφούρφουρης της θάλασσας την άκρα
στους πλήθιους μέσα Μυρμιδόνες του στενάζοντας ξαπλώνει, σε πλάτωμα ανοιχτό, κει που 'σπαζε πα στο γιαλό το κύμα'
κι ο ύπνος, γλυκός χυμένος γύρα του, τον πήρε, λύνοντας του τις έγνοιες της ψυχής, τι απόκαμε το σταλωτό κορμί του
γύρω στην Τροία την ανεμόδαρτη στον Έχτορα χιμώντας.
Κι ήρθε η ψυχή του δόλιου Πάτροκλου σιμά του, με τον ίδιο σε όλα του μοιάζοντας, στο ανάριμμα και στα πανώρια μάτια και στη φωνή, και φόραε πάνω της τα ρούχα τα δικά του'
κι εστάθη πάνω απ ̓ το κεφάλι του κι αυτά του λέει τα λόγια:
« Γιε του Πηλέα, κοιμάσαι ξέγνοιαστος, και μένα λησμονάς με!
Όσο 'μουν ζωντανός, με φρόντιζες, νεκρό μ ̓ αφήνεις τώρα. θαψ ̓ το κορμί μου δίχως άργητα, να μπω στον Κάτω Κόσμο' τα ψυχολόγια με αποδιώχνουνε, των πεθαμένων οι ίσκιοι' περνώντας το ποτάμι, αντάμα τους να σμίξω, δε μ ̓ αφήνουν, κι όξω απ ̓ τον Άδη τον πλατύπορτο του κάκου τριγυρίζω. Δωσ ̓ μου το χέρι τώρα, μ ̓ έπνιξεν ο θρήνος, τι απ ̓ τον Άδη πιά δε γυρνώ, σύντας θ ̓ ανάψετε φωτιά για να με κάφτε.
Πια ζωντανοί μακριά απ ̓ τους συντρόφους τους ακριβούς οι δυο μας
να βουλευτούμε δε θα κάτσουμε· τι εμένα με κατάπιε
του Χάρου η μαύρη μοίρα, που 'λαχα την ώρα που γεννιόμουν.

Όμως και σένα η Μοίρα σου 'γραψε, θεόμοιαστε Αχιλλέα,
στων Τρωών το κάστρο των τρισεύγενων μπροστά να σ ̓ έβρει ο Χάρος.
Μια πεθυμιά μου ακόμα θα 'λεγα, και κάνε τη, αν μ ̓ ακούσεις: Των δυο μας, Αχιλλέα, τα κόκαλα μη μας τα βάλουν χώρια·
να μπουν μαζί, ως κι αναστηθήκαμε στο αρχοντικό σας μέσα, τότε ο Μενοίτιος που παιδόπουλο με πήρε απ ̓ την Οπούντα, μετά απ ̓ τον άγριο φόνο που 'καμα, και μ ̓ έφερε κοντά σας,
τη μέρα εκείνη που, θυμώνοντας, το αγόρι του Αμφιδάμα αστόχαστα, άθελα μου εσκότωσα, σαν παίζαμε αστραγάλους. Έτσι με δέχτηκε ο αλογόχαρος Πηλέας στο αρχοντικό του,
και σύντας γνοιαστικά με ανάστησε, με κάνει σύντροφο σου. Παρόμοια τώρα και τα κόκαλα των δυο μας ας σκεπάσει
το ίδιο χρυσό σταμνί, που σου 'δωκεν η σεβαστή σου η μάνα.» Τότε ο Αχιλλέας ο φτεροπόδαρος του απηλογήθη κι είπε:
« Φίλε ακριβέ, σαν τι να σ ̓ έσπρωξε κι ήρθες εδώ σε μένα,
κι έτσι μιλάς και παραγγέλνεις μου το 'να και τ ̓ άλλο; Ωστόσο θα κάμω εγώ καθώς με αρμήνεψες και θα σε ακούσω σε όλα. Μα έλα κοντά μου, καν για μια στιγμή να σφιχταγκαλιαστούμε, κι αντάμα οι δυο μας τον ολόπικρο ν ̓ αποχαρούμε θρήνο!» Αυτά είπε, κι άπλωσε τα χέρια του, μα δεν τον έπιασε, όχι'
τι κλαψουρίζοντας του εξέφυγε βαθιά η ψυχή στο χώμα,
ίδια καπνός. Ορθός τινάχτηκε τότε ο Αχιλλέας χαμένος,
τα χέρια εχτύπησε θαμάζοντας και τέτοια λέει θρηνώντας: «Ωχού μου, να λοιπόν που βρίσκεται και μες στον Άδη ακόμα ψυχή και διακαμός στον άνθρωπο, κι όμως ζωή καθόλου!
τι όλη τη νύχτα αυτή του Πάτροκλου του δόλιου εδώ μπροστά μου στεκόταν η ψυχή και μύρουνταν πικρά θρηνολογώντας,
και το 'να, τ ̓ άλλο μου παράγγελνε, και του 'μοιάζε περίσσια.» Αυτά μιλώντας σε όλους άσκωσε του θρήνου τη λαχτάρα·
κλαίγαν ακόμα εκείνοι αλάρωτοι με το νεκρό στη μέση,
η Αυγή σαν πήρε η ροδοδάχτυλη ̓ τότε προστάζει ολούθε
απ ̓ τις καλύβες ο Αγαμέμνονας ο ρήγας, μούλες κι άντρες
να παν να φέρουν ξύλα ̓ κι έτρεχε κι ο αντρόκαρδος Μηριόνης, ο ακράνης ο πιστός του ατρόμητου του Ιδομενέα, μαζί τους.
Κι αυτοί εκινούσαν, και καλόπλεχτα σκοινιά στα χέρια εκράτουν και κοφτερά τσεκούρια ̓ κι όδευαν μπροστά τους τα μουλάρια. Πήραν ανηφόρα, κατηφόρα κι ανάπλαγα και πλευρές,
και σύντας φτάσαν στης πολύπηγης της Ίδας τα φαράγγια,
με βιάση δρυς αψηλοφούντωτους αρχίνησαν να κόβουν
με το χαλκό τον καλοτρόχιστο ̓ γκρεμίζουνταν τα δέντρα

με πάταχο τρανό· κι ως τα 'σκιζαν οι Αργίτες πελεκώντας,
τα δέναν πίσω από τις μούλες τους· κι αυτές βαριά πατούσαν
μες απ ̓ τα σύλλογγα διαβαίνοντας, να κατεβούν στον κάμπο.
Κι όλοι οι λατόμοι εκράτουν κούτσουρα στους ώμους ̓ τέτοια διάτα είχε ο Μηριόνης βγάλει, ο σύντροφος του γαύρου Ιδομενέα.
Και στο γιαλό αραδίς ξεφόρτωναν, κει που τρανό μνημούρι λογάριαζε ο Αχιλλέας του Πάτροκλου ν ̓ ασκώσει και δικό του.
Και σύντας πια τρογύρα αρίφνητους κορμούς γραμμή αράδιασαν, κάθισαν όλοι τους προσμένοντας· τότε ο Αχιλλέας προστάζει δίχως ν ̓ αργούν οι πολεμόχαροι να ζέψουν Μυρμιδόνες
τ ̓ άτια στ ̓ αμάξια, και τις χάλκινες αρμάτες να ζωστούνε.
Κι αυτοί πετιούνται κι αρματώνουνται, μετά στ ̓ αμάξια πάνω
με βιάση οι αμαξομάχοι επήδηξαν μαζί κι οι αμαξολάτες.
Κινούν τ ̓ αμάξια ομπρός, και πίσω τους σα σύγνεφο η πεζούρα, χιλιάδες· και στη μέση οι σύντροφοι τον Πάτροκλο σήκωναν,
με τα μαλλιά τους ολοσκέπαστο, που κόβαν και του ρίχναν.
Κι αναβαστούσε το κεφάλι του πίσω ο Αχιλλέας θλιμμένος,
τι για τον Άδη ξεπροβόδιζε τον άψεγό του ακράνη.
Και σύντας πια στο μέρος έφτασαν που είπε ο Αχιλλέας, στο χώμα τον ακουμπούν, με βιάση αρχίζοντας τα ξύλα να στοιβάζουν.
Τότε ο Αχιλλέας ο γοργοπόδαρος στοχάστηκε αλλά πάλε· αλάργα απ ̓ την πυρά ετραβήχτηκε, και τα ξανθά του κόβει μαλλιά, που μακροπλόκαμα έθρεφε στου Σπερχειού τη χάρη, και με καημό μιλά αγναντεύοντας το πέλαο το κρασάτο:
« Σπερχειέ, του κάκου αλήθεια σου 'ταξεν ο κύρης μου ο Πηλέας, στην ποθητή πατρίδα αν γύριζα κει πέρα, τα μαλλιά μου
στη χάρη σου να κόψω, κάνοντας θυσία τρανή από πάνω: πενήντα κριάρια πλάι στους όχτους σου βαρβάτα να σου σφάξω, πα στις πηγές, οπού 'ναι το άλσος σου κι ο ευωδιαστός βωμός σου.
Τέτοιαν ευκή είχε κάμει ο γέροντας, μα εσύ το ναι δεν το 'πες!
Τώρα που πίσω πια δεν έρχομαι στη γη την πατρική μου,,
ας πάρει τα μαλλιά μου ο Πάτροκλος ο αντρόκαρδος μαζί του.» Είπε, και τα μαλλιά του απίθωσε μες στου ακριβού του ακράνη. τα χέρια, σε όλους ξεσηκώνοντας του θρήνου τη λαχτάρα.
Κι εκεί μοιρολογώντας θα  ́μεναν ως να βουτήξει ο γήλιος,
αν ο Αχιλλέας στον Αγαμέμνονα σιμάθε δέ μιλούσε:
« Εσένα, γιε του Ατρέα, τι Αργίτικο το ασκέρι πάνω απ ̓ όλους πιο πρόθυμα γρικά ̓ το κλάμα τους καιρός να σταματήσει.
Απ ̓ την πυρά να φύγουν πρόσταξε και να γνοιαστούν το γιόμα, καί τούτα εμείς θα τα φροντίσουμε, που το νεκρό αγαπούμε

πιότερο απ ̓ όλους μ ̓ ας καθίσουνε μαζί μας κι οι ρηγάδες.» Κι ο πρωταφέντης Αγαμέμνονας, το λόγο του γρικώντας, γοργά σκορπάει στα καλοζύγιάστα. καράβια όλο τ ̓ ασκέρι. Κι όσοι είχανε την έγνοια απόμειναν και σώριαζαν τα ξύλα. Πυρά, μάκρος καί φάρδος, σήκωσαν ως εκατό ποδάρια· και βαλαν το νεκρό κατάκορφα με πικραμένα σπλάχνα. Στεφανοκέρατα, στριφτόζαλα πλήθος έγδερναν βόδια,
κι αρνιά παχιά, κι ως τα συγύρισαν μπρος στην πυρά, τους παίρνει
το πάχος ο Αχιλλέας ο αντρόψυχος, και το νεκρό σκεπάζει κεφάλι ως πόδια, και τρογύρα του στοιβάζει τα κορμιά τους.
Σταμνιά γεμάτα μέλι κι άλειμμα στοιβάζει ακόμα δίπλα
στο νεκροκρέβατό του, κι έριξε μες στην πυρά με βιάση
τέσσερα αλόγατα αψηλόλαιμα, βαριά θρηνολογώντας.
Κι από τα εννιά σκυλιά που εθρέφουνταν στου ρήγα το τραπέζι παίρνει διαλέγει δυο, κι ως τα 'σφάξε, μες στην πυρά τα ρίχνει, μαζί τα δώδεκα αρχοντόπουλα των Τρωών των αντρειωμένων, σφαγμένα απ ̓ το χαλκό του, κι έβραζαν τα φρένα του απ ̓ το φόνο. Κι ως έβαλε φωτιά ακατάλυτη στα ξύλα να φουντώσουν,
σέρνει φωνή κι ανακαλέστηκε τον γκαρδιακό του ακράνη:
«Γεια και χαρά σου πάντα, Πάτροκλε, κι ας βρίσκεσαι στον Άδη!
Να που τελεύουν όσα σου 'ταξα πιο πριν των Τρωών των γαύρων δώδεκα γιοί, τρανά αρχοντόπουλα, σε συντροφεύουν τώρα,
κι όλα τα τρώει η φωτιά· τον Έχτορα, το γιο του Πρίαμου, μόνο
δε θα τον φάει η φωτιά· τον φύλαξα για να τον φαν οι σκύλοι!» Έτσι μιλούσε φοβερίζοντας· μα οι σκύλοι δε ζύγωναν,
τι είχε την έγνοια και του απόδιωχνε τους σκύλους η Αφροδίτη μέρα και νύχτα, και με αθάνατο ροδόλαδο άλειφε τον,
μην ξεγδαρθεί, ως θα τον βωλόσουρνε στο χώμα δώθε κείθε.
Κι ο Απόλλωνας ο Φοίβος πάνω του κρεμάει ψηλά απ ̓ τα ουράνια στη γη βαθύ, γαλάζιο σύγνεφο, κι όλο τον τόπο ισκιώνει,
όσο ο νεκρός κρατούσε, η δύναμη του γήλιου μην προφτάξει γύρα απ ̓ τα νεύρα κι απ ̓ τις σάρκες του το δέρμα να ξεράνει. Ωστόσο του νεκρού του Πάτροκλου δε φούντωνεν η φλόγα. Τότε ο Αχιλλέας ο φτεροπόδαρος στοχάστηκε άλλα πάλε'
πιο πέρα απ ̓ τη φωτιά τραβήχτηκε κι ευκιόταν στους Ανέμους, Βοριά και Ζέφυρο, περίτρανες θυσίες προσφέρνοντάς τους·
κι απ ̓ τη χρυσή του κούπα κάνοντας πλήθιες σπονδές, να φτάσουν
τους παρακάλαε να φυσήξουνε, τα ξύλα να κορώσουν,
και τους νεκρούς να κάψουν γρήγορα. Κι η φτεροπόδαρη Ίρη τρέχει γρικώντας τον στους Άνεμους το μήνυμα να φέρει.

Κι αυτοί στου ανταριασμένου Ζέφυρου κάθονταν το τραπέζι και ξεφάντωναν όλοι ̓ τρέχοντας η Ίριδα εστάθη τότε
στο πέτρινο κατώφλι· κι οι Άνεμοι, μόλις την είδαν, όλοι πετιούνται απάνω, κι ο καθένας τους την έκραζε κοντά του. Μα να καθίσει αυτή δεν ήθελε, μον ̓ έτσι τους μιλούσε:
« Δεν κάθουμαι ̓ να γύρω βιάζουμαι στου Ωκεανού το ρέμα, εκεί που οι Αιθίοπες στους αθάνατους τρανές θυσίες προσφέρνουν,
να πάρω απ ̓ τα σφαχτά τ ̓ άγιάτικα κι εγώ το μερτικό μου. Μα το Βοριά και το στριγγόλαλο το Ζέφυρο ο Αχιλλέας παρακαλάει να 'ρθουν, κι ατίμητες, τρανές θυσίες σας τάζει,
τα ξύλα στην πυρά ν ̓ ανάψετε, που απάνω τους ξαπλώνει νεκρός ο Πάτροκλος, και μύρουνται γι ̓ αυτόν οι Αργίτες όλοι.» Ως είπε τούτα, φεύγει τρέχοντας· κι εκείνοι ετινάχτηκαν
με άγριον αχό, κι ομπρός τους έδιωχναν κοπαδιαστά τα νέφη. Φυσώντας χύθηκαν στο πέλαγο, κι ασκώνουνταν το κύμα
στο σουριχτό τους φυσομάνημα ̓ στην Τροία σα φτάσαν τέλος, χιμούν στα ξύλα, κι άγρια ασκώθηκε φωτιά τριζοκοπώντας.
Τη φλόγα της πυράς λαμπάδιαζαν ολονυχτίς οι δυο τους φυσώντας με βουή ̓ διπλόγουβη κρατώντας κι ο Αχιλλέας
μια κούπα ολονυχτίς ανάσερνεν από χρυσό κροντήρι
κρασί, κι απά στη γη το στάλαζε και μούσκευε το χώμα.
κι όλο και την ψυχή του Πάτροκλου του δόλιου ανακαλιόταν. Πώς μύρεται πατέρας, καίγοντας τα κόκαλα του γιου του,
που ως νιόγαμπρος πεθαίνει, εστιάραξε τους άμοιρους γονιούς του'
όμοια ο Αχιλλέας βαριαστενάζοντας στις φλόγες πλάι σουρνόταν και του ακριβού του ακράνη καίγοντας τα κόκαλα εθρηνούσε.
Το αστέρι της αυγής επρόβαινε το φως στη γη μηνώντας,
και πίσω η χαραυγή η κροκόπεπλη στη θάλασσα απλωνόταν, και τότε, πια η φωτιά εμαράθηκε, χαμήλωσε κι η φλόγα,
κι οι Ανέμοι πίσω στο παλάτι τους κίνησαν να διαγύρουν
μέσα απ ̓ το πέλαο το θρακιώτικο, που θεριεύε βογγώντας. Τότε ο Αχιλλέας μονάχα εμάκρυνεν απ ̓ την πυρά, και γέρνει αποσταμένος· κι ήρθε ολόγλυκος ο γύπνος και τον πήρε.
Μα όπως μαζί οι ρηγάδες άρχισαν στο γιο του Ατρέα τρογύρα να φτάνουν, ξύπνησε απ ̓ το σούσουρο κι από το ποδοβόλι' πετάχτη απάνω κι ανακάθισε, κι αυτά τους λέει τα λόγια:
« Υγιέ του Ατρέα και σεις οι επίλοιποι των Αχαιών αρχόντοι, πάρτε και σβηστέ με φλογόμαυρο κρασί τη θράκα πρώτα,
από μιαν άκρη ως άλλη, ως που 'φτάσε της πυρκαγιάς η λύσσα' μετά ας μαζέψουμε τα κόκαλα, καλά διαλέγοντας τα,

του Πάτροκλου ̓ δεν είναι δύσκολο πολύ να ξεχωρίσουν'
τι στης πυράς τη μέση εκοίτουνταν, κι οι άλλοι εκαιγόνταν χώρια, στις άκρες άκρες, αξεχώριστα, κι άλόγατα κι ανθρώποι.
Κι ας του τα βάλουμε σε ολόχρυσο μετά σταμνί, σε ξίγκι
μέσα διπλό, ως να 'ρθει κι η αράδα μου να κατεβώ στον Άδη. Όμως το μνήμα του δε θα 'λεγα πολύ τρανό να γένει,
μονάχα τόσο όσο ταιριάζει του· κι έπειτα σεις οι Αργίτες φαρδύνετέ το κι αψηλώστε το σα λείψω εγώ, και πίσω
θα 'χετε μείνει στα πολύκουπα καράβια εσείς τρογύρα.»
Είπε ο Αχιλλέας ο φτεροπόδαρος, κι αυτοί του άκουσαν όλοι"
πήραν και σβήσαν με φλογόμαυρο κρασί τη θράκα πρώτα,
ως που 'χε φτάσει η φλόγα, κι έμενε πυκνή πεσμένη η στάχτη' και κλαίοντας μάζευαν σε ολόχρυσο μέσα σταμνί, σε ξίγκι
διπλό χωμένα τ ̓ άσπρα κόκαλα του πρόσχαρου συντρόφου· · και με πανί αγανό ως τα τύλιξαν, τα κρύψαν στο καλύβι'
μετά το μνήμα κυκλοχάραξαν και στησαν τα θεμέλια,
τρογύρα απ ̓ την πυρά, και σώρωσαν το χώμα με βιασύνη'
κι ως το σωρώσαν, πήραν κι έφευγαν. Τότε ο Αχιλλέας τ ̓ ασκέρι λέει να μη φύγει, μον ̓ καθίζοντας ν ̓ ανοίξει τόπο γύρα.
Και στήνει αγώνες, κι από τ ̓ άρμενα για όσους νικήσουν βγάζει
λεβέτια και τριπόδια κι άλογα και βόδια και μουλάρια,
και ακόμα σίδερο σταχτόμαυρο κι ωριοζωσμένες σκλάβες. Βάζει τρανά βραβεία στους γρήγορους αλογολάτες πρώτα, μια σκλάβα, τέχνες αψεγάδιαστες που κάτεχε, κι ακόμα τρανό λεβέτι εικοσιδυόλιτρο, με αρβάλια, να τα πάρει
ο πρώτος· κι έβαζε στο δεύτερο να πάρει μια φοράδα άζευτη ακόμα, εξαχρονίτικη, μουλάρι γκαστρωμένη·
και για τον τρίτο πάλε αγκίνιαστο λεβέτι βάζει κάτω,
που έπαιρνε λίτρες μέσα τέσσερεις, στραφταλιστό, πανώριο' και για τον τέταρτο δυο τάλαντα χρυσάφι βάζει ατόφιο,
και κούπα αγκίνιαστη, διπλόγουβη, στερνά του πέμπτου βάζει. Όρθός στη μέση τότε στέκοντας φωνάζει στους Αργίτες:
« Ύγιέ του Ατρέα και σεις οι επίλοιποι καλαντρειωμένοι Αργίτες, να τα βραβεία, τους αλογάρηδες που καρτερούν να τρέξουν. Αν τον αγώνα τώρα εστήναμε γι ̓ άλλου νεκρού τη μνήμη, σίγουρα εγώ το πρώτο θα 'παιρνα να φέρω στο καλύβι'
τι ειν ̓ τα δικά μου, το κατέχετε, τα πιο γοργόποδα άτια,
τι αθάνατα είναι, στον πατέρα μου του Ποσειδώνα δώρο, κι εκείνος πάλε εμένα τα 'δωκε, να τα κρατώ δικά μου. Μα τώρα εγώ με τα μονόνυχα φαριά μου δε θα τρέξω'
τι τέτοιο αμαξολάτη εχάσανε, στον κόσμο ξακουσμένο,
που με νερό καθάριο ως τα 'λουζε, γεμάτος καλοσύνη
με λάδι άκρατο τους περέχυνε κάθε φορά τις χήτες.
Τώρα τον κλαίνε αμετασάλευτα, κι οι χήτες τους στο χώμα κάτω ακουμπούν και δε σαλεύουνε, τέτοιο καημό που νιώθουν.

Μα οι άλλοι Αργίτες, όσοι πέτεστε γοργά πως έχετε άτια
και στεριά αμάξια, μες στο στράτεμα σκωθείτε αλέστα τώρα!» Είπε ο Αχιλλέας, κι ευτύς μαζώχτηκαν οι αλογολάτες γύρα' τρανός ασκώθη ρήγας, ο Εύμηλος, ο ακριβογιός του Αδμήτου, πρώτος απ ̓ όλους, που το ταίρι του στ ̓ αλόγατα δεν είχε.
Ξοπίσω του πετάχτη ο αντρόψυχος γιος του Τυδέα Διομήδης,
κι έζευε ευτύς του Τρώα τ ̓ αλόγατα, που μια φορά είχε αρπάξει του Αινεία, μα αυτόν τον ίδιο ο Απόλλωνας τον γλίτωσε με δόλο. Μετά ο ξανθός, αρχοντογέννητος Μενέλαος εσηκώθη,
ο γιος του Ατρέα, τα φτεροπόδαρα φαριά του για να ζέψει,
μαζί με το δικό του Πόδαργο, την Αίθη, μια φοράδα,
που του Αγαμέμνονα την έδωκεν ο Εχέπωλος για δώρο,
ο γιος του Αγχίση, τι δεν ήθελε στην Τροία να πάει μαζί του, μόνο να μένει εκεί να χαίρεται· τι του 'χε ο Δίας δοσμένο
μεγάλο βιος, και στην απλόχωρη τη Σικυώνα εζούσε.
Αυτή ήταν που 'ζεψε, τη φόρα της μεβιάς κοντοκρατώντας. Τέταρτος έζεψεν ο Αντίλοχος τα ωριότριχα άλογα του,
ο αρχοντικός υγιός του Νέστορα, του ρήγα του αντρειωμένου' κι ήταν της Πύλος τ ̓ άτια γέννημα, που του 'σερναν τ ̓ αμάξι γοργά. Κι ο κύρης του ζυγώνοντας για το καλό του τότε μιλούσε γνωστικά, κι ας ήτανε κι ο γιος του μυαλωμένος:
« Κι αν είσαι ακόμα νιος, Αντίλοχε, μα ο Δίας κι ο Ποσειδώνας σε αγάπησαν, και τ ̓ άτια σου 'μαθαν να κυβερνάς με τέχνες λογής λογής· μπορούσαν να 'λειπαν λοιπόν οι συβουλές μου. Καλά κατέχεις πως το αμάξι σου να στρίψεις στα σημάδια·
Όμως περίσσια οκνά είναι τ ̓ άτια σου, και λέω πως θα την πάθεις. Των άλλων τ ̓ άλογα πιο γρήγορα, μ ̓ ατοί τους δεν κατέχουν
να σοφιστούνε τέχνες πιότερες απ ̓ ό,τι εσύ στο νου τους.
Μον ̓ έλα, γιε μου, και στα φρένα σου στοχάσου τέχνες τώρα λογής λογής, μέσα απ ̓ τα χέρια σου μην τα βραβεία ξεφύγουν.
Ο νους τον κάνει, κι όχι η δύναμη, τον άξιο το λοτόμο ̓
ο νους τον καπετάνιο το άρμενο στο πέλαο το κρασάτο
να κουμαντάρει, σύντας οι άνεμοι το δέρνουν πέρα δώθε ̓
ο νους και τον που τρέχει στ ̓ άλογα βοηθά και πρώτος φτάνει' τι ο που θαρρεύεται στα γρήγορα κι αμάξια και φαριά του
και κάνει ανέγνοιαστος απόγυρους μεγάλους δώθε κείθε, χάνουν τον ίσιο δρόμο τ ̓ άτια του και κρατημό δεν έχουν. Μα ο που λαλεί φαριά πιο μπόσικα και ξέρει πώς κερδίζουν, στήνει τα μάτια στο ακροσήμαδο, ξυστά το φέρνει βόλτα,
κι ουδέ στιγμή ξεχνάει τα νιόλουρα με σιγουριά να σέρνει.
κι όλο γραμμή τραβάει κοιτάζοντας τον μπροστινό του πάντα. Σου λέω και το σημάδι ξάστερα, που θα το ιδείς κι ατός σου: Ως μιαν οργιά απ ̓ το χώμα κούτσουρο ξερό ψηλά προβαίνει, καν δρυ καν πεύκου—τα βροχόνερα δεν το 'χουν σαπημένο ̓ δυο πέτρες το κρατούν ζερβόδεξα λευκές, εκεί που ο δρόμος

γωνιάζει, κι όμως η αλογόστρατος παντού στρωτή τρογύρα. Κάποιου το μνήμα θα 'ν ̓ που πέθανε σε χρόνια περασμένα, για κι ακροσήμαδο που το 'στησαν παλιών καιρών ανθρώποι' αυτό είναι το σημάδι που 'βαλε τώρα ο Αχιλλέας ο γαύρος.
Κι εσύ τ ̓ αμάξια και τ ̓ αλόγατα ξυστά αποδίπλα πέρνα,
και το κορμί σου στο καλόπλεχτο το αμάξι γέρνε μέσα, ζερβά σου λίγο, και νυμάτιζε και το δεξιό φαρί σου,
και μπήξε του φωνή, λασκάροντας στα χέρια σου τα γκέμια. Μα το ζερβό σου βάλε το άλογο να στρίψει το σημάδι ξυστά, που να θαρρείς πως πάνω του το κεφαλάρι αγγίζει
της στέριας ρόδας σου· όμως πρόσεξε στην πέτρα μη χτυπήσεις, να μη λαβώσεις και τ ̓ αλόγατα και σπάσεις και τ ̓ αμάξι,
τρανή στους άλλους αναγάλλιαση, ντροπή στον ίδιο εσένα.
Έχε ανοιχτά λοιπόν τα μάτια σου, καλέ μου, και φυλάξου ̓
τι μια και στρίψεις το ακροσήμαδο λαλώντας τ ̓ αλογά σου,
δε θα σε φτάσει ουτ ̓ ένας τρέχοντας, μηδέ θα σε περάσει,
με τον Αρείονα ακόμα πίσω σου κι αν έτρεχε το γαύρο,
το άτι του Αδράστου το φτερόποδο, που από θεούς κρατούσε, μηδέ με τ ̓ άτια του Λαομέδοντα, που εδώ στην Τροία θραφήκαν.» Σαν είπε τούτα ο γέρο Νέστορας κι αρμήνεψε του γιου του
το κάθε τι ως την άκρη, κάθισε στη θέση του γυρνώντας.
Και πέμπτος ο Μηριόνης έζεψε τα ωριότριχα άλογά του.
Κι όλοι στ ̓ αμάξια τότε ανέβηκαν και ρίξανε τους κλήρους·
κι ως ο Αχιλλέας τους ανατάραζε, πρώτος πετιέται ο κλήρος
του Αντίλοχου, του γιου του Νέστορα, κι από κοντά του Ευμήλου ̓ μετά ο Μενέλαος βγαίνει, ο αντρόκαρδος υγιός του Ατρέα, στον κλήρο,
μετά ο Μηριόνης βγαίνει τέταρτος να τρέξει, κι ο Διομήδης, περίσσια ο κάλλιος τους, στο αμάξι του στερνός να τρέξει βγαίνει. Κι ως πήραν θέση, το ακροσήμαδο τους έδειξε ο Αχιλλέας.
πέρα μακριά στον κάμπο, κι έβαλε σιμά του εκεί να στέκει
ο ισόθεος Φοίνικας βλεπάτορας, ο ακράνης του κυρού του, να 'χει την έγνοια του στο τρέξιμο, να πει την πάσα αλήθεια. Κι εκείνοι όλοι μαζί πα στ ̓ άτια τους σήκωσαν τα μαστίγια,
και τα χτυπούσαν με τα νιόλουρα, και με φωνές τ ̓ αγγρίζαν, γιομάτοι ορμή ̓ κι αυτά δρασκέλιζαν φτερόποδα τον κάμπο, γοργά από τ ̓ άρμενα αλαργαίνοντας· κι ανέβαινε τ ̓ αψηλού κάτω απ ̓ τα στήθη τους σα σύγνεφο για ανεμοζάλη η σκόνη, κι οι πλούσιες χήτες τους κυμάτιζαν με την πνοή του ανέμου' και μια στη γη τ ̓ αμάξια εσούρνονταν την πολυθρόφα απάνω, και μια ψηλά πηδούσαν μέτωρα ̓ κι εντός οι αμαξολάτες

στέκαν ολόρθοι, και σπαρτάριζε βαθιά η καρδιά τους, όλοι
τη νίκη ως λαχταρούσαν κι έσκουζε καθένας στ ̓ άλογα του
να πιλαλούν, κι αυτά πετούσανε στον κάμπο μες στη σκόνη. Μα ως το στερνό το δρόμο τ ̓ άλογα κάναν γοργά, να γύρουν στο ψαρί πέλαο πίσω, φάνηκε του καθενούς η άξιότη. Πετούσαν τρέχοντας τ ̓ αλόγατα, κι άπ ̓ όλα πρώτες πρώτες του γιου του Αδμήτου οι γοργοπόδαρες ξεχύνουνταν φοράδες· ξοπίσω του του Τρώα τ ̓ αλόγατα χιμούσαν τα βαρβάτα,
που 'χε ο Διομήδης, όχι αλάργα του, σιμά σιμά του, τόσο που να θαρρείς πως καβαλίκευαν κάθε στιγμή τ ̓ αμάξι ̓
κι ο Εύμηλος πλάτη κι ώμους ένιωθε την καφτερή πνοή τους, κι όπως πετούσαν, τα κεφάλια τους απάνω του ακουμπούσαν. Και θα τον πέρναε, για θα του 'παιρνε τη σιγουριά της νίκης, αν του Διομήδη ξάφνου ο Απόλλωνας το αστραφτερό μαστίγι ̓ μεσ ̓ απ ̓ τα χέρια του δεν τίναζε στη γη, θυμό γιομάτος.
Κι εκείνον απ ̓ το πείσμα κλάματα τον πήραν, τις φοράδες ακόμα πιο γοργά ξανοίγοντας να ξεμακραίνουν μπρος του,
και τα δικά του πίσω που 'μεναν, χωρίς μαστίγι ως τρέχαν. Ωστόσο η πονηριά του Απόλλωνα δεν ξέφυγε το μάτι
της Αθηνάς, που εχύθη τρέχοντας, και το μαστίγι βάζει
στο χέρι του Διομήδη, δίνοντας και στ ̓ άλογά του φόρα. Μετά πεισματωμένη στου Αδμήτου το γιο με βιάση τρέχει, και σπάζει το ζυγό απ ̓ τ ̓ αμάξι του ̓ δεξιά ζερβά εχωρίσαν στη δημοσιά οι φοράδες τρέχοντας, και το τιμόνι πέφτει'
κι αυτός γκρεμίστη από το αμάξι του κυλώντας πλάι στη ρόδα, κι αγκώνες γύρα ολούθε ξέγδαρε και στόμα και ρουθούνια,
κι απά στα φρύδια του το μέτωπο τσακίστη, και γιομώσαν δάκρυα τα μάτια του, και πιάστηκεν η δυνατή φωνή του.
Τότε ο Διομήδης, τα μονόνυχα λαξεύοντας φαριά του,
πήρε να τρέχει, πίσω αφήνοντας τους άλλους· τι η Παλλάδα
τ ̓ άτια του εφτέρωνε, χαρίζοντας τρανή στον ίδιο δόξα.
Πίσω ο ξανθός Μενέλαος έρχουνταν, ο γιος του Ατρέα, τρεχάτος· και τότε ο Αντίλοχος εφώναξε στα γονικά φαριά του:
«Ομπρός και σεις, βιαστείτε! Γρήγορα τραβάτε όσο μπορείτε!
Να παραβγείτε δε σας γύρεψα μαθές εγώ μ ̓ εκείνα,
του αντρόκαρδου Διομήδη τ ̓ άλογα, που τώρα γρηγοράδα
τους έδωκε η Αθηνά, χαρίζοντας τρανή στον ίδιο δόξα'
καν όμως του Μενέλαου τ ̓ άλογα προφτάστε χέρι χέρι,
πίσω μη μένετε, κι απάνω σας της Αίθης —μιας φοράδας!—
πέσει η ντροπή. Τι μου αργοσούρνεστε, τέτοια φαριά αντρειωμένα;

Ακούστε τώρα κάποιο λόγο μου, που σίγουρα θα γένει: Δεν έχει πια ακριβοταγίσματα να ιδείτε από το ρήγα
το Νέστορα· τι ευτύς σας έσφαξε με κοφτερό μαχαίρι, βραβείο πιο δεύτερο αν κερδίσουμε με την οκνιά μας τώρα. Τρέχτε λοιπόν και κυνηγάτε τα, τα δυνατά σας βάλτε !
Τ ̓ άλλα τα γνοιάζομαι μονάχος μου, θα βρω μαθές τον τρόπο, στη στενωσιά του δρόμου μπαίνοντας· δεν το ξεχνώ καθόλου!» Είπε, και τ ̓ ατια, που φοβήθηκαν του ρήγα τις φοβέρες,
πήραν με ορμή να τρέχουν πιότερη, και γρήγορα μπροστά του τη στενωσιά ξεκρίνει ο Αντίλοχος του βουλιαγμένου δρόμου'
τι απ ̓ τα βροχόνερα, που ελίμναζαν η γης είχε καθίσει,
κι όλο τον τόπο γύρω εγούβωσαν και χάλασαν το δρόμο.
Στη μέση εκεί ο Μενέλαος έτρεχε, τ ̓ αμάξια μην σκουντρήξουν' όμως ο Αντίλοχος λαξεύοντας όξω απ ̓ το δρόμο βγάζει
τους μαύρους του, και πήρε γρήγορα ξοπίσω του να τρέχει.
Και τότε ο γιος του Ατρέα του Αντίλοχου φωνάζει φοβισμένος: «Δίχως μυαλό τραβάς, Αντίλοχε! Τ ̓ αλόγατά σου βαστά,
τι είναι στενός ο δρόμος. Πέρνα με, σα θα πλατύνει πάλε'
ζημιά, αν σκουντρήξεις με το αμάξι σου, θα κάνεις και στους δυο μας!»
Αυτά είπε, ωστόσο ο γιος του Νέστορα με πιο μεγάλη ακόμη
κεντούσε ορμή να τρέχουν τ ̓ άλογα μπροστά, κουφός λες κι ήταν. Όσο ένας δίσκος φτάνει, που έριξε, τινάζοντας τα χέρια,
κάποιος λεβέντης, που τη νιότη του ζητάει να δοκιμάσει,
τόσο και τ ̓ άτια του προσπέρασαν, και τ ̓ άλλα έμειναν πίσω,
του γιου του Ατρέα ̓ τι ατός του θέλησε τη φόρα τους να κόψει, μπας και σκουντρήξουν τα μονόνυχα φαριά τους μες στο δρόμο, και 'ρθουν τα στεριά αμάξια ανάποδα, και κυλιστούν κι ατοί τους στον κουρνιαχτό, από τη λαχτάρα τους τη νίκη να κερδέψουν. Τότε ο ξανθός Μενέλαος χόλιασε μαζί του και φωνάζει: «Αντίλοχε, όσο εσύ κακότροπος κανείς δε βρίσκεται άλλος!
Αϊ να χαθείς! και σε περνούσαμε για γνωστικόν οι Αργίτες! Μα κι έτσι το βραβείο δε γίνεται να πάρεις δίχως όρκο!» Είπε ̓ μετά φωνή στ ̓ αλόγατα να τα γκαρδιώσει σέρνει: «Μη σταματάτε, μην οκνεύετε, κι ας είστε πικραμένα'
πιο πρώτα τα δικά τους γόνατα και πόδια θ ̓ αποστάσουν παρ ̓ ό,τι εσάς· τι εκείνα τ ̓ άφησεν η νιότη και τα δυο τους.» Είπε, και τ ̓ άτια, που φοβήθηκαν του ρήγα τους τα λόγια, πήραν με ορμή να τρέχουν πιότερη, και τά 'φτασαν σε λίγο. Κι ωστόσο μαζωμένοι εκάθουνταν οι Αργίτες και θωρούσαν τ ̓ αλόγατα· κι αυτά πετούσανε στον κάμπο, μες στη σκόνη.

Πρώτος ο Ιδομενέας τα ξέκρινε, των Κρητικών ο ρήγας·
τι όξω απ ̓ τη μάζωξη, σε ξέφαντο, πολύ ψηλά εκαθόταν
και τον αμαξολάτη αγρίκησε, που φώναζε από πέρα,
κι απείκασε ποιος ήταν γνώρισε και το άλογο απ ̓ το χρώμα,
που 'τρεχε ομπρός απ ̓ όλα ̓ στο άλλο του κορμί ήταν ρούσο, μόνο που 'χε άσπρη, στρογγυλή στο μέτωπο σαν το φεγγάρι βούλα. Ορθός πετάχτη τότε, στάθηκε, και κράζει στους Αργίτες:
« Φίλοι μου εσείς, Αργίτες άρχοντες και πρωτοκεφαλάδες, θωράτε πέρα εκεί τ ̓ αλόγατα και σεις, για εγώ μονάχα;
Σαν άλλα τ ̓ άλογα μου φαίνουνται που τρέχουν τώρα πρώτα,
σαν άλλος δείχνει ο αμαξολάτης τους· κάποια ζημιά οι φοράδες στον κάμπο θα 'παθαν, κει που 'τρεχαν ομπρός απ ̓ όλα τ ̓ άλλα. Κι όμως τις είδα πρώτες τρέχοντας να στρίβουν το σημάδι,
μα τώρα πουθενά δε φαίνουνται· κλωθογυρίζω ολούθε
τα μάτια, να τις βρω γυρεύοντας στης Τροίας τον κάμπο μέσα. Του άμαξολάτη τάχα εξέφυγαν τα γκέμια, και δεν είχε
πια πώς να κυβερνήσει τ ̓ άτια του, και λάθεψε ως γυρνούσε; Θαρρώ κει κάτω πως γκρεμίστηκε και τσάκισε τ ̓ αμάξι,
και ξεστράτισαν κι οι φοράδες του στη φόρα τους απάνω. Όμως σκωθείτε και κοιτάχτε τον και σεις ̓ τι τα δικά μου·
δεν καλοβλέπουν μάτια· θα 'λεγα γι ̓ αυτόν πως είναι ωστόσο
της Αιτωλίας η φύτρα, ο κύβερνος μες στους Αργίτες τώρα,
που ο αλογατάς Τυδέας τον γέννησεν—είναι ο τρανός Διομήδης!» Μα ο γοργοπόδης Αίαντας τα 'βαλε μαζί του, ο γιος του Οιλέα: «Ιδομενέα, πολλά τα λόγια σου, πριν καλοϊδείς ̓ τι αλάργα
τ ̓ αναεροκυκλοπόδικα άλογα στον κάμπο ακόμα τρέχουν.
Μήτε και μου είσαι ο παρανιότερος θαρρώ μες στους Αργίτες, μήτε τα μάτια σου καλύτερα ξεκρίνουν απ ̓ των άλλων,
μον ̓ είσαι πάντα σου μωρόλογος ̓ κι ουδέ σου πρέπει αλήθεια πολλά να λες, τι έχει καλύτερους εδώ από σένα κι άλλους.
Οι ίδιες φοράδες τώρα τρέχουνε μπροστά, καθώς και πρώτα,
του Εύμηλου λέω, που στέκει απάνω τους με τα λουριά στο χέρι.» Όλο θυμό του απηλογήθηκε των Κρητικών ο ρήγας:
«Αίαντα κακόγνωμε, ο καλύτερος στους τσακωμούς, και στ ̓ άλλα μες στους Αργίτες ο χειρότερος· τόσο άτσαλη η ψυχή σου! Ομπρός, ας βάλουμε και στοίχημα, τριπόδι για λεβέτι,
κι ας μπει κριτής μας ο Αγαμέμνονας, ο γιος του Ατρέα, να ιδούμε, ποια τα φαριά που πρωτοφτάνουνε, πλερώνοντας να μάθεις!» Είπε, κι ο γιος του Οιλέα πετάχτηκε μεμιάς ο γοργοπόδης,
θυμό γιομάτος, λόγια θέλοντας βαριά να του πετάξει'

και τότε πια ο καβγάς τους θα 'παιρνε ν ̓ ανάψει κι άλλο ακόμα, αν ο Αχιλλέας ευτύς δε σκώνουνταν να τους μιλήσει ατός του: « Αφήστε τώρα τα μαλώματα πια, Ιδομενέα, στην άκρη, Αίαντα, και συ, και τα πικρόλογα ̓ δε σας ταιριάζουν, όχι'
Εσείς καί με άλλον θα τα βάζατε, παρόμοια αν έφερνόταν. Όμπρός, καθίστε εδώ στη μάζωξη και τ ̓ άλογα θωράτε'
τι εκείνοι να κερδέψουν βιάζουνται τη νίκη, κι όπου να 'ναι φτάνουν εδώ, και τότε τ ̓ άλογα τ ̓ Αργίτικα ο καθείς σας
θα καλοϊδεί, ποια πίσω απόμειναν και ποια δρομοΰνε πρώτα.» Είπε, και να ο Διομήδης τρέχοντας που σίμωνε από πέρα,
κι όλο χτυπούσε απά στις πλάτες τους με το μαστίγι τ ̓ άτια,
κι αυτά, ψηλά πηδώντας, βιάζουνταν το δρόμο να τελέψουν.
Κι ο άμαξολάτης πάνω εχάνουνταν στον κουρνιαχτό που ασκώναν και πίσω απ ̓ τ ̓ άτια τα γοργόποδα το αμάξι ερχόταν, που 'χε πλουμιά κι από καλάι και μάλαμα· και μόλις που εχαράζαν
στη σκόνη τη βαθιά τ ̓ αχνάρια τους της ρόδας τα στεφάνια ξοπίσω ̓ και τα δυο τ ̓ αλόγατα σαν αστραπή πετούσαν.
Κι εστάθη αναμεσός στη σύναξη, και σπειρωτός ιδρώτας
στη γης απ ̓ των αλόγων στάλαζε το σβέρκο και τα στήθη.
Κι ατός του επήδηξε απ ̓ τ ̓ ολόφωτο το αμάξι απά στο χώμα,
γερτό ακουμπώντας το μαστίγι του πα στο ζυγό. Δε χάνει τότε καιρό κι ο γαύρος Σθένελος, μον ̓ το βραβείο τρεχάτος παίρνει και δίνει στους συντρόφους του, το αρβαλωτό λεβέτι και τη γυναίκα ̓ και τ ̓ αλόγατα γοργά ξεζεύει ατός του. Ξοπίσω του έφτασεν ο Αντίλοχος κεντρίζοντας τους μαύρους, που το Μενέλαο πριν προσπέρασε με δόλο, κι όχι αξιότη'
μα κι έτσι εκείνος τον εζύγωνε με τα γοργά του τ ̓ άτια.
Όσο σιμά είναι η ρόδα στο άλογο, το βασιλιά που σέρνει μέσα στο αμάξι του, και χύνεται στον κάμπο δρασκελώντας, κι οι τρίχες της ουράς του αγγίζουνε της ρόδας άκρην άκρη
το γύρο, ως κυκλοφέρνει τρέχοντας σιμά τους, μήτε ο τόπος πολύς αναμεσό τους, το άλογο σαν τρέχει μες στον κάμπο· τόσο είχε μόνο απ ̓ τον Αντίλοχο πίσω ο Μενέλαος μείνει,
κι όμως πιο πριν ξοπίσω του έρχουνταν ως ένα δισκοπέτι. Ωστόσο γρήγορα τον έφτασε, τι όλο και πιο με φόρα
η Αίθη, η φοράδα του Αγαμέμνονα, χιμούσε η ομορφοτρίχα.
Κι αν είχαν κι άλλο δρόμο να 'τρεχαν ακόμα οι δυο τους τότε,
θα τον περνούσε, αξεσυνέριστα τη νίκη παίρνοντας του.
Μετά ο Μηριόνης φτάνει, ο σύντροφος του Ιδομενέα του γαύρου, απ ̓ το Μενέλαο τον περίλαμπρο μια κονταριά πιο πίσω·
τι απ ̓ όλα έλαχαν πιο αργοσάλευτα τα ωριότριχα άλογα του, κι ατός του πιο αχαμνός άλόγατα να κυβερνά σε αγώνες. Στερνός ο γιος ερχόταν του Αδμήτου, κι έσερνε πίσω ατός του τ ̓ όμορφο αμάξι του, τ ̓ αλόγατα μπροστά του πιλαλώντας.
Κι όπως τον είδε, ο φτεροπόδαρος τον πόνεσε Αχιλλέας,

κι έτσι μιλούσε με ανεμάρπαστα μες στους Αργίτες λόγια:
«Να ο πιο τρανός που φτάνει ολόστερνος λαλώντας τ ̓ άλογα του! Ομπρός, ελατέ να του δώσουμε βραβείο, καθώς ταιριάζει,
το δεύτερο· το πρώτο θα 'λεγα να πάρει ο Διομήδης.»
Αυτά είπε, κι όλοι τους χαρούμενοι στη γνώμη του συγκλίναν'
και τη φοράδα θα του χάριζε, τι οι Δαναοί το θέλαν,
ο Αντίλοχος, ο γιος του αντρόκαρδου Νεστόρου, αν δε σκωνόταν, στον αντρειανό Αχιλλέα το δίκιο του να πει και να φωνάξει:
«Αν Αχιλλέα, το λόγο που 'βγαλες τον κάνεις πράξη τώρα,
πολύ μαζί σου εγώ θα θύμωνα ̓ τι το βραβείο μου παίρνεις,
τάχα πως έσπασε το αμάξι του, σκόρπισαν τ ̓ άλογα του,
κι ατός του, όσο καλός, γκρεμίστηκε ̓ μ ̓ αν στους θεούς ευκιόταν, ως πρέπει, ολόστερνος δε θα 'ρχουνταν, πιο πίσω από τους άλλους.
Μ ̓ αν τον λυπάσαι και στα σπλάχνα σου γι ̓ αυτόν αγάπη νιώθεις, έχεις χαλκό, κι έχεις και μάλαμα περίσσιο στο καλύβι,
κι έχεις και σκλάβες και μονόνυχα φαριά κι αρνιά και γίδες· πάρε απ ̓ αυτά μετά και δώσε του πιο πλούσιο ακόμα δώρο, για τώρα ευτύς εδώ, χαρούμενοι κι οι Αργίτες να συγκλίνουν. Μα εγώ δε δίνω τη φοράδα μου, κι ομπρός, ας δοκιμάσει όποιου βολεί να 'ρθεΐ για χάρη της μαζί μου να παλέψει!» Έτσι μιλούσε, κι αχνογέλασε στον ακριβό του ακράνη
τότε ο Αχιλλέας ο φτεροπόδαρος, χαρούμενος μαζί του,
και κράζοντας τον με ανεμάρπαστα του συντυχαίνει λόγια: «Αυτό που εζήτησες, Αντίλοχε, θα σου το κάνω τώρα,
κι ένα άλλο δώρο απ ̓ το καλύβι μου στον Εύμηλο θα δώσω.
Θα του χαρίσω εγώ το θώρακα, του Αστεροπαίου που επήρα, το χάλκινο, χυτό που ζώνει τον καλάι τρογύρα ολούθε,
κι αστράφτει μες στο φως αλάκερος ̓ μεγάλο βιος αξίζει.» Είπε, κι ευτύς τον Αυτομέδοντα, το σύντροφο του, κράζει
να του τον φέρει απ ̓ το καλύβι του ̓ κι εκείνος πάει, τον φέρνει, και βάζει τον στα χέρια του Εύμηλου, που όλο χαρά τον δέχτη. Μα τότε κι ο Μενέλαος βράζοντας σηκώθη αναμεσό τους,
με τον Αντίλοχο ακατάπαυτα θυμώνοντας· κι ο κράχτης
το σκήπτρο βάζει μες στα χέρια του, και να σωπάσουν όλοι · προστάζει οί Αργίτες· τότε μίλησεν ο ισόθεος άντρας κι είπε:
«Εσύ ήσουν γνωστικός, Αντίλοχε, μα τι 'ναι αυτά που κάνεις; Και την αξία μου τώρα εντρόπιασες και τ ̓ άτια αντίσκοψές μου, μπροστά τους τα δικά σου βάζοντας, που πιο αχαμνά πολύ 'ναι. Και τώρα ομπρός, Αργίτες άρχοντες και πρωτοκεφαλάδες, ακριβοδίκια εδώ δικάστε μας· δε θέλω εγώ κανένας
να πει από τους Αργίτες κάποτε τους χαλκοθωρακάτους:

Τότε ο Μενέλαος τον Αντίλοχο ζορίζοντας του πήρε
με δόλο τη φοράδα ̓ τ ̓ άτια του περίσσια πιο αχαμνά 'ταν, μα πιο τρανό το βασιλίκι του, πιο πλήθια η δύναμη του." Όμως θα κρίνω εγώ μονάχος μου, κι ούτε Αχαιός κανένας
θα 'χει μαζί μου λέω παράπονο ̓ τι θα 'ναι δίκια η κρίση:
Αντίλοχε αντρειανέ, για ζύγωσε, κι όπως ορίζει η τάξη,
στάσου στο αμάξι ομπρός και στ ̓ άτια σου, και κράτα και στο χέρι το λυγερό μαστίγι, τ ̓ άλογα που πριν με αυτό λαλούσες·
και στ ̓ άτια το δεξί σου βάζοντας, στον Ποσειδώνα ορκίσου
πως δεν αμπόδισες ξεπίτηδες το αμάξι μου με δόλο.»
Και τότε ο γνωστικός Αντίλοχος απηλογιά του δίνει:
« Τρανέ Μενέλαε, μη συχύζεσαι, τι εγώ μπροστά σου στέκω πολύ πιο νιος, και συ στη δύναμη περνάς με και στα χρόνια.
Του άγουρου τ ̓ άπρεπα καμώματα τα ξέρεις δίχως άλλο'
τι ο νους του παίρνει αγέρα γρήγορα, κι είναι αχαμνή η βουλή του. Γι ̓ αυτό και τώρα υπομονέψου το, και τη φοράδα ατός μου
θα σου τη δώσω, αυτή που εκέρδισα ̓ κι ακόμα από δικού μου τίποτα αν ήταν άλλο που 'θελες, ευτύς θα το 'χα κάλλιο
να σου το δώσω, αρχοντογέννητε, παρά να με μισήσουν
όλοι οι θεοί, και την αγάπη σου να χάσω εγώ για πάντα.»
Είπε, και παίρνει ο γιος του αντρόκαρδου Νεστόρου τη φοράδα, και στο Μενέλαο παραδίνει τη· κι εκείνου ευτύς το σπλάχνο γλύκανε εντός του. Πώς ολόγυρα πέφτει η δροσιά στα στάχυα, σαν πήραν τα σπαρτά και ψώμωσαν, κι οι κάμποι τρικυμίζουν
όμοια και σε, Μενέλαε, γλύκανε το σπλάχνο τότε εντός σου· και κράζοντας τον με ανεμάρπαστα του συντυχαίνει λόγια: «Για τώρα ατός μου θέλω, Αντίλοχε, ν ̓ αφήσω το θυμό μου' τι εσύ δεν ήσουν ασυλλόγιστος μηδέ άμυαλος ποτέ σου'
κι ήταν η νιότη που σου γύρισε το νου για λίγο τώρα.
Μα άλλη φορά να παίζεις άσκημα μη θες με πιο τρανούς σου' τι άλλος Αργίτης δε θα μου άλλαζε τόσο εύκολα τη γνώμη.
Μα ωστόσο εσύ για μένα εμόχτησες πολύ, πολλά έχεις πάθει, μαζί κι ο αντρόκαρδος ο κύρης σου και το τρανό σου αδέρφι. Γι ̓ αυτό σου κάνω, αφού μου πρόσπεσες, τη χάρη ̓ τη φοράδα,
κι ας είναι και δικιά μου, πάρε τη, να μάθουν κι όλοι ετούτοι πως άσπλαχνη καρδιά κι αμέρωτη δεν είχα εγώ ποτέ μου.» Είπε, καί δίνει στο Νοήμονα, του Αντίλοχου το φίλο,
το άλογο ευτύς, κι ατός του εκράτησε το αστραφτερό λεβέτι. Και το χρυσάφι, τα δυο τάλαντα, πήρε μετά ο Μηριόνης,

σαν που 'ρθε τέταρτος· κι ως έμενε πια το βραβείο το πέμπτο, η κούπα η δίγουβη, του Νέστορα τη χάρισε ο Αχιλλέας.
Κι ως ήρθε ομπρός του μες στη σύναξη βαστώντας τη, του λέει: « Δέξου και συ την κούπα, γέροντα, και φύλαχ'τη, απ ̓ το ξόδι να 'χεις μια θύμηση του Πάτροκλου ̓ τι πια μες στους Αργίτες
δε θα τον δεις ποτέ σου· χάρισμα σου δίνω αυτό να το 'χεις ̓
τι μήτε στης πυγμής το αγώνισμα θα πάρεις μέρος τώρα,
κι ουδέ και στο κονταροχτύπημα, κι ουδέ στην πάλη, κι ούτε θα βγεις να τρέξεις· τα γεράματα σ ̓ έχουν πλακώσει τα έρμα!» Έτσι μιλώντας του την έδωκε, κι αυτός την αποδέχτη
όλο χαρά, και με ανεμάρπαστα του συντυχαίνει λόγια:
« Γιε μου, όλα τούτα που μου μίλησες σωστά καί δίκια αλήθεια' τι δε με ακούν, καλέ, τα γόνατα πια τώρα, ουδέ τα χέρια σαλεύουν σαν και πριν ανάλαφρα δεξόζερβα στους ώμους. Αχ, νιος και να 'μουν, αξεθύμαστη τη δύναμη μου να 'χα,
σαν τότε, στο Βουπράσιο που 'γινε του Αμαρυγκέα το ξόδι, · στων Επειών το κάστρο, κι έστησαν οι γιοί του ρήγα αγώνες· τι εκεί δε στάθηκε παρόμοιος μου μήτε Επειός κανένας
μήτε Αιτωλός αλήθεια αντρόψυχος, και μήτε καν Πυλιώτης. Στην πυγμαχία του Ηνόπου ενίκησα το γιο, τον Κλυτομήδη, στην πάλη τον Αγκαίο, που αντίμαχος μου εστάθη, απ ̓ την Πλευρώνα·
τον Ίφικλο στο δρόμο επέρασα, κι ας ήταν φτεροπόδης, και στο κοντάρι τον Πολύδωρο και το Φυλέα κερδίζω.
Στ ̓ άλογα μόνο με προσπέρασαν οι γιοι του Αχτόρου τότε, που ήτανε δυο και πίσω με άφησαν, τη νίκη λαχταρώντας·
τι εδώ τα πιο τρανά μας πρόσμεναν βραβεία μες σ ̓ όλα τ ̓ άλλα ̓ κι ήταν αδέρφια διδυμάρικα ̓ τα γκέμια εκράτα ο πρώτος,
τα γκέμια εκράτα αυτός, κι ο δεύτερος μαστίγωνε τους μαύρους. Τέτοιος εστάθηκα ̓ μ ̓ ας γνοιάζουνται πια τώρα οι νιότεροί μου σ ̓ έτοιες δουλειές. Κι εγώ, που τ ̓ άραχλα γεράματα με ζώσαν, αναμερίζω, κι ας ξεχώριζα στους αντρειωμένους τότε.
Μα τώρα σύρε, για το σύντροφο ξακλούθα τους αγώνες,
κι αυτό το παίρνω εγώ χαρούμενος, και φραίνεται η καρδιά μου που δεν ξεχνάς με (τι σε αγάπησα κι εγώ) και το θυμάσαι
να με τιμάς, σαν που ταιριάζει μου μες στους Αργίτες όλους.
Οι αθάνατοι γι ̓ αυτά ας σου δώσουνε τ ̓ ό,τι ποθεί η καρδιά σου!» Αυτά είπε, κι ο Αχιλλέας ξανάγυρε μες στο πολύ τ ̓ ασκέρι,
τα λόγια τα καλά του Νέστορα σαν άκουσε ως την άκρη.
Και τότε τα βραβεία της άσπλαχνης της πυγμαχίας πιθώνει ̓ φέρνει και δένει μπρος στη σύναξη γομάρικο μουλάρι,
εξάχρονο, άστρωτο, που ζόρικο πολύ'ναι να το στρώσεις.
Κι ακόμα βάζει κούπα δίγουβη να πάρει ο νικημένος.
Ορθός στη μέση τότε στέκοντας στους Αχαιούς φωνάζει:
« Υγιέ του Ατρέα και σεις επίλοιποι καλαντρειωμένοι Αργίτες, άντρες για τοϋτα δυο ας φωνάξουμε, τους πιο τρανούς, ολόρθοι

να χτυπηθούνε με τους γρόθους τους ̓ και σ ̓ όποιον απ ̓ τους δυο τους
μπρος σε όλονών εδώ τα μάτια μας τη νίκη δώσει ο Φοίβος,
τη μούλα ας πάρει τη γομάρικη να γύρει στο καλύβι"
κι ο νικημένος τη διπλόγουβη την κούπα θα κερδέψει.»
Αυτά είπε, κι ο Επειός, ο αντρόκαρδος υγιός του Πανοπέα, πετάχτη ευτύς, ο αρχοντοκάμωτος της πυγμαχίας τεχνίτης·
βάζει το χέρι στη γομάρικη τη μούλα και φωνάζει:
«Άς βγει μπροστά μου ο που τη δίγουβη την κούπα θα κερδέψει' Αργίτης άλλος λέω δε δύνεται τη μούλα να μου πάρει,
νικώντας στις γροθιές· καλύτερος δε βρίσκεται από μένα.
Δε φτάνει τάχα που στον πόλεμο μου λείπει η αξία; τι αλήθεια όλα μαζί κανείς δε γίνεται να τα κατέχει πλέρια.
Μ ̓ ακούστε τώρα κάποιο λόγο μου, που σίγουρα θα γένει: Θα του τσακίσω εγώ τα κόκαλα, θα σκίσω το κορμί του
πέρα για πέρα ̓ ας μείνουν δίπλα του τώρα οι δικοί του μόνο,
σα θα 'χει σκοτωθεί απ ̓ τα χέρια μου, για να τον κουβαλήσουν!» Αυτά είπε, κι όλοι γύρω απόμειναν και δεν έβγαναν άχνα'
ένας μονάχα ασκώθη, ο Ευρύπυλος ο ισόθεος, αντικρύ του,
του Ταλαού τ ̓ αγγόνι, του άρχοντα του Μηκιστέα βλαστάρι,
που πήγε κάποτε στου Οιδίποδα, σαν πέθανε, το ξόδι,
στη Θήβα, κι όλους τους απόγονους του Κάδμου ενίκησέ τους. Κι ο ξακουστός Διομήδης έτρεξε να τον γνοιαστεί, με λόγια γκαρδιώνοντάς τον τι λαχτάριζε τη νίκη αυτός να πάρει. Ζωνάρι γύρα από τη μέση του σφιχτό του βάζει πρώτα,
μετά καλοκομμένα του 'δωσε γερά λουριά ταυρίσια.
Κι ως ζώστηκαν κι οι δυο, προχώρεσαν στη μέση από τ ̓ αλώνι, κι αντίκρα ασκώνοντας τα χέρια τους τα σταλωμένα οι δυο τους ο ένας στον άλλο απάνω εχίμιξε κι ήρθαν μεμιάς στα χέρια'
και τρίζαν άγρια τα σαγόνια τους, κι ολούθε το κορμί τους στάλαζε ιδρώτα ̓ κι ο αρχοντόγεννος Επειός χιμάει, κι ως ο άλλος
που να του δώσει ολούθε κοίταζε, στο μάγουλο χτυπά τον,
κι αυτός πολληώρα ορθός δεν κράτησε· μεμιάς στη γη σωριάστη. Πώς στου Βοριά το πρώτο φύσημα, σαν ο γιαλός σγουραίνει φυκόσπαρτος, ψηλά τινάζουνται τα ψάρια, και στο κύμα
ξανά βουτούν όμοια ετινάχτηκε κι εκείνος χτυπημένος.
Τότε ο Επειός ορθό τον άσκωσε, και γύρα του οι σύντροφοι
τον παίρναν όξω από τη σύναξη· τα πόδια του σουρνόνταν,
κι αίμα πηχτό ξερνούσε, κι έγερνε στο πλάι την κεφαλή του.
Κι ως λιγωμένο πια τον έβαλαν να κάτσει αναμεσό τους,
τρέξαν εκείνοι και τη δίγουβη την κούπα εκουβαλήσαν.
Τότε ο Αχιλλέας προστάζει γρήγορα και φέρνουν άλλα πάλε βραβεία για το άσπλαχνο το πάλεμα, μπρος στους Αργίτες όλους: τρανό τριπόδι σ ̓ όποιον κέρδιζε, για τη φωτιά φτιαγμένο,
που οι Δαναοί, όπως το 'δαν, δώδεκα το ξετιμήσαν βόδια·
κι ακόμα μια γυναίκα σκλάβα του, να πάρει ο νικημένος,

πολυτεχνίτρα, που όλοι τέσσερα την ξετιμούσαν βόδια.
Ορθός στη μέση τότε στέκοντας φωνάζει στους Αργίτες:
« Σκωθείτε οι δυο που θα παλέψετε και τον αγώνα ετούτον!» Είπε, κι ο μέγας Αίας πετάχτηκεν, ο γιος του Τελαμώνα,
κι ασκώθη κι ο Οδυσσέας, που κάτεχε τέχνες πολλές καί δόλους.
Κι ως ζώστηκαν κι οι δυο, προχώρεσαν στη μέση από τ ̓ αλώνι, κι αγκαλιαστά στο απάλε επιάστηκαν με τα γερά τους χέρια, σαν τις ψαλίδες, που άξιος μάστορας πα στη σκεπή καρφώνει σπιτιού αψηλού, να στέκει ακλόνητο, σύντας φυσούν οι ανέμοι. Στα θρασεμένα μέσα χέρια τους, καθώς μεβιάς τραβούσαν, τρίζαν οι ράχες τους, κι εχύνουνταν ο ιδρώτας τους ποτάμι,
και τα πλευρά τους κι οι ώμοι εγέμισαν με μελανιές ολούθε, ματοκομμένες, μαυροκόκκινες ̓ μ ̓ αυτοί τη νίκη πάντα λαχτάριζαν, το καλοδούλευτο τριπόδι ποιος θα πάρει.
Μα ούτε ο Οδυσσέας μπορούσε σπρώχνοντας στη γη να τον ξαπλώσει,
ούτε κι ο μέγας Αίας, τι ατράνταχτα βαστούσε κι ο Οδυσσέας. Όμως οι Αργίτες πια οι πολέμαρχοι σαν πήραν να βαριούνται, ο μέγας Αίαντας έτσι εμίλησεν, ο γιος του Τελαμώνα:
«Γιε του Λαέρτη αρχοντογέννητε, πολύτεχνε Οδυσσέα,
όποιος τον άλλο ασκώσει, κι έπειτα το θέλει ο Δίας ας γένει!» Αυτά είπε, κι αψηλά τον άσκωσε ̓ μα κι ο Οδυσσέας το δόλο δεν τον ξεχνούσε, μον ̓ τον κλώτσησε στο γόνατο άπο πίσω' και κείνου ελύθη η ορμή, κι ανάσκελα ξαπλώθη'κι ο Οδυσσέας έπεσε απάνω του, και σάστισε θωρώντας τους τ ̓ άσκέρι. Πήρε ο Οδυσσέας μετά ο πολύπαθος να τον ασκώσει απάνω,
και λίγο από τη γη τον σάλεψε, μα που να τον ασκώσει! Τρικλοποδιά του βάζει, κι έπεσαν στη γη μαζί κι οι δυο τους,
και μες στον κουρνιαχτό κυλίστηκαν ο ένας στον άλλο πλάι. Τρίτη φορά ξανά θα ρίχνουνταν για να πιαστούν στο απάλε,
αν ο Αχιλλέας γοργά δε σκώνουνταν να τους κρατήσει ατός του: «Αφήστε τώρα πια το πάλεμα και μην καταπονάστε'
κι οι δυο νικάτε, κι έτσι παίρνοντας το ίδιο βραβείο καθένας παραμερίστε, κι άλλοι να 'ρθούνε ν ̓ αγωνιστούν Αργίτες.»
Είπε, κι αυτοί δέχτηκαν πρόθυμα, χωρίς να παρακούσουν,
κι απ ̓ το κορμί τη σκόνη εσφούγγιξαν και βαλαν τους χιτώνες.
Βραβεία καινούργια για το τρέξιμο τότε ο Αχιλλέας πιθώνει, καλόφτιαστο κροντήρι ολάργυρο, που εχώραε λίτρες έξι,
κι άλλο, στη γης ακέρια αν έψαχνες, τη χάρη του δεν είχε. Μαστόροι ξακουστοί το δούλεψαν με τέχνη, απ ̓ τη Σιδώνα, και Φοίνικες το φέραν σκίζοντας το ανταριασμένο κύμα,
κι ως στο λιμάνι άραξαν φτάνοντας, στο Θόαντα το χάρισαν.
Κι ήταν αυτό που ο γαύρος Πάτροκλος είχε απ ̓ τον Εύνηο πάρει για του Λυκάονα το ξαγόρασμα, του γιου του Πρίαμου, τότε. Τώρα ο Αχιλλέας βραβείο στου ακράνη του το απίθωνε το ξόδι, για να το πάρει ο πιο αλαφρόποδος απ ̓ όλους στον αγώνα.

Και βάζει βόδι για το δεύτερο, τρανό, καλοθρεμμένο,
κι ακόμα για τον τρίτο τάλαντο μισό χρυσάφι βάζει.
Ορθός στη μέση τότε στέκοντας φωνάζει στους Αργίτες:
« Σκωθεΐτε εσείς που θα παλέψετε και τον αγώνα ετούτον!» Είπε, κι ο γιος του Οιλέα πετάχτηκε μεμιάς ο γοργοπόδης, μετά ο Οδυσσέας ο πολυκάτεχος, κι ο Αντίλοχος ξοπίσω,
ο γιος του Νέστορα, απ ̓ τους νιότερους ο πιο γερός στα πόδια. Κι ως πήραν θέση, το ακροσήμαδο τους έδειξε ο Αχιλλέας.
Κι απ ̓ το σημάδι όπως ξεκίνησαν, ο γιος του Οιλέα σε λίγο τραβούσε πρώτος, και ξοπίσω του χιμούσεν ο Οδυσσέας
κοντά κοντά του. Πώς στης όμορφης το στήθος ανυφάντρας κοντοζυγώνει το ξυλόχτενο, καθώς το κρούει, με βιάση,
το υφάδι απ ̓ το στημόνι ανάμεσα περνώντας, κι ως το στήθος το φέρνει· τόσο λίγο πίσω του δρομούσε κι ο Οδυσσέας
στ ̓ άχνάρια του πατώντας, γύρα τους πριν κατακάτσει η σκόνη, χύνοντας πίσω την ανάσα του στην κεφαλή του απάνω,
γοργά δρομώντας πάντα" κι έσερναν φωνές οι Αργίτες όλοι. Και τον γκαρδιώναν, όπως έτρεχε τη νίκη λαχταρώντας. Ξάφνου ο Οδυσσέας, εκεί που εδρόμιζαν κι ήταν κοντά να φτάσουν,
τη γλαυκομάτα ανακαλέστηκε την Αθηνά στο νου του:
«Άκου, θεά, και δράμε, δύναμη στα πόδια να μου δώσεις!»
Αυτά είπε, κι η Αθηνά του επάκουσε την προσευκή η Παλλάδα, και το κορμί του κάνει ανάλαφρο, χέρια ψηλά και πόδια·
και σύντας λίγο πια τους έλειπε πα στο βραβείο να πέσουν,
ο γαύρος Αίας δρομώντας γλίστρησε —τον ζάβωσε η Παλλάδα— κει που η σβουνιά απ ̓ τα βόδια απλώνουνταν τα βαριομουγκαλάτα,
που 'χε ο Αχιλλέας ο φτεροπόδαρος στον Πάτροκλο σφαγμένα, και γιόμωσαν σβουνιές το στόμα του και τα ρουθούνια ολούθε. Τότε ο Οδυσσέας ο πολυβάσανος ασκώνει το κροντήρι,
πρώτος ως έφτασε ̓ πήρε έπειτα κι ο γαύρος Αίας το βόδι,
στάθη το βόδι από τα κέρατα κρατώντας το θρεμμένο,
και τις σβουνιές με βιάση φτύνοντας φωνάζει στους Αργίτες: «Ώχού, η θεά και πώς μου μπέρδεψε τα πόδια, αυτή που πάντα ίδια μητέρα παραστέκοντας τον Οδυσσέα συντρέχει!»
Αυτά είπε, κι όλοι τότε γέλασαν καλόκαρδοι μαζί του.
Και παίρνει ο Αντίλοχος τ ̓ ολόστερνο βραβείο μαθές στα χέρια χαμογελώντας, κι έτσι μίλησε μες στους Αργίτες κι είπε:
«θα σας το πω, κι ας το κατέχετε κι ατοί σας όλοι, φίλοι'
Τους γεροντότερους οι αθάνατοι τιμούν και τώρα ακόμα·
τι αν είναι λίγο ο Αίας τρανότερος απ ̓ ό,τι εγώ, μα τούτος

λογιέται μιας γενιάς που πέρασε κι ανθρώπων που πέρασαν τον παίρνουν λένε τα γεράματα ̓ μα δεν μπορεί κανένας
να παραβγεί μ ̓ αυτόν στο τρέξιμο, ξον ο Αχιλλέας μονάχα.» Τέτοια μιλούσε, το γοργόποδο γιο του Πηλέα τιμώντας.
Τότε ο Αχιλλέας γυρνώντας μίλησε κι απηλογιά του δίνει:
«Ο λόγος σου καλός, Αντίλοχε, δεν πάει χαμένος, όχι,
τι εγώ μισό από πάνω τάλαντο χρυσάφι θα σου βάλω.»
Είπε και το 'δωσε'χαρούμενος στα χέρια αυτός το δέχτη.
Τότε ο Αχιλλέας ευτύς μακρόισκιωτο κοντάρι λέει και φέρνουν και το πιθώνει ομπρός στη σύναξη, και κράνος και σκουτάρι,
την ώρια αρμάτα που 'χε ο Πάτροκλος του Σαρπηδόνα γδύσει. Ορθός στη μέση τότε στέκοντας φωνάζει στους Αργίτες:
«Άντρες για τούτα δυο ας φωνάξουμε, τους πιο παλικαράδες,
ν ̓ αρματωθούν, χαλκό στα χέρια τους ν ̓ αδράξουν σαρκοκόφτη, κι εδώ να βγουν μπροστά στη σύναξη, να χτυπηθούν οι δυο τους. Κι όποιος αγγίξει πρώτος τ ̓ όμορφο του άλλου κορμί και φτάσει κάπως πιο μέσα, την αρμάτα του περνώντας και το δέρμα,
θα 'χει από μένα το θρακιώτικο, το ασημοκαρφωμένο, πανώριο αυτό ξιφάρι χάρισμα, του Αστεροπαίου που επήρα. Τ ̓ άρματα πάλε ας τα μοιράσουνε μισά μισά ο καθένας,
κι ακόμα δείπνο θα τους στρώσουμε μες στα καλύβια πλούσιο.» Είπε, κι ο μέγας Αίας πετάχτηκεν, ο γιος του Τελαμώνα,
μαζί πετάχτή κι ο λιοντόκαρδος γιος του Τυδέα Διομήδης.
Κι ως αρματώθηκαν, καθένας τους μες στους δικούς του, εβγήκαν εκεί στη μέση, και λαχτάριζαν κι οι δυο τους να παλέψουν αγριοκοιτάζοντας, και σάστιζαν θωρώντας όλοι οι Αργίτες.
Κι όπως τρεχάτοι κοντοζύγωσαν ο ένας του άλλου χιμώντας, τρεις πήρανε φορές τ ̓ απίδρομο και τρεις ξανά εζυγώσαν. Τον βρήκε ο μέγας Αίας τ ̓ ολόκυκλο σκουτάρι τότε, ωστόσο δε φτάνει στο κορμί, τι ο θώρακας τον φύλαγε από μέσα.
Κι ο άλλος ζητούσε με τ ̓ ολάστραφτο κοντάρι να του ρίξει,
πιο πάνω απ ̓ το τρανό σκουτάρι του, πα στο λαιμό αν τον έβρει. Κι οι Αργίτες για τον Αίαντα τρόμαξαν, κι ευτύς να σταματήσουν φωνάζουν, το βραβείο ̓ να πάρουνε στα δυο χωρίζοντας το.
Μα το σπαθί με το θηκάρι του και το καλοκομμένο
λουρί του στου Τυδέα σιμώνοντας το γιο ο Αχιλλέας το δίνει. Δίσκο ο Αχιλλέας χυμένο, αδούλευτο μετά πιθώνει κάτω,
που ο δυνατός Ηετίωνας άλλοτε τον έριχνε, όσο ζούσε'
μα σύντας ο Αχιλλέας ο γρήγορος τον σκότωσε, του πήρε
κι αυτό το δίσκο στα καράβια του μαζί με το άλλο βιος του.

Ορθός στη μέση τότε στέκοντας φωνάζει στους Αργίτες:
« Σκωθεΐτε εσείς που θα παλέψετε και τον αγώνα ετούτον!
τι όσο μακριά και να σου απλώνουνται τα καρπερά χωράφια,
θα 'χεις να παίρνεις στην ανάγκη σου και πέντε χρόνια αράδα από το δίσκο αυτό ̓ το σίδερο βοσκάρης για ζευγάς σου
ποτέ δε θα το πει πως του 'λειψε κι έχει να πάει στη χώρα.» Είπε, κι ευτύς απάνω ο αντρόψυχος πετάχτη Πολυποίτης, πετάχτη κι ο Λιοντέας ο ισόθεος με την άκρατη ορμή του,
κι ο Επειός ο αρχοντογέννητος κι ο Αίας του Τελαμώνα.
Κι ως στάθηκαν γραμμή, στα χέρια του παίρνει ο Επειός το δίσκο
και τον πετάει με ορμή ̓ και ξέσπασαν οι Δαναοί στα γέλια. Δεύτερος πάλε ο πολεμόχαρος τον έριξε Λιοντέας·
τρίτος ο μέγας Αίας τον πέταξεν, ο γιος του Τελαμώνα,
με χέρι δυνατό, και πέρασε των άλλων τα σημάδια.
Όμως στερνός το δίσκο ο αντρόψυχος σαν πήρε Πολυποίτης, όσο ο βουκόλος την αγκλίτσα του την απολυταρίχνει,
και μέσα αυτή πετάει σβουρίζοντας στα βόδια που βοσκούνε, τόσο το αλώνι ακέριο επέρασε που έριχναν, κι όλοι εσύραν φωνή. Κι οι σύντροφοι πετάχτηκαν του γαύρου Πολυποίτη
κι έφεραν το βραβείο στου ρήγα τους τα βαθουλά καράβια.
Σίδερο τότε βαθυγάλαζο για τους δοξαρομάχους
πιθώνει, δέκα μονοπέλεκα, διπλά πελέκια δέκα,
και γαλαζόπλωρου πλεούμενου στυλώνει το κατάρτι μακριά στον άμμο ̓ απάνω τρέμουλη μια περιστέρα δένει μ ̓ ένα ψιλό σκοινί απ ̓ το πόδι της, και βάζει τη σημάδι: «Όποιος σας τώρα εκεί την τρέμουλη χτυπήσει περιστέρα, όλα ας τα πάρει για το σπίτι του τα δίκοπα πελέκια.
Μ ̓ αν το πουλί κανείς λαθεύοντας βρει το σκοινί μονάχα, θα πάρει αυτός τα μονοπέλεκα, τι δε φελά ως ο πρώτος.» Είπε, κι ο Τεύκρος ο λιοντόκαρδος ασκώθη ευτύς ο ρήγας,
μετά κι ο αρχοντικός ο σύντροφος του Ιδομενέα Μηριόνης. Ρίχνουν τους κλήρους, μες σε χάλκινο ταρακουνούν τους κράνος, κι όπως του Τεύκρου ο κλήρος έλαχε, σαϊτεύει εκείνος πρώτος γοργά με δύναμη, κι ουδ ̓ έταξε στο βασιλιά το Φοίβο
αρνιά πολλά μονοχρονίτικα στη χάρη του να σφάξει·
και το πουλί λαθεύει—ο Απόλλωνας του αρνήθη αύτη τη χάρη— και το σκοινί μονάχα επέτυχε, που του 'δενε το πόδι.
Κι ως η πικρή σαγίτα το 'κοψε στα δυο, το περιστέρι
στον ουρανό χιμίζει λεύτερο, και το σκοινί στο χώμα
κρεμάει λασκάροντας, και χούγιαξαν ευτύς οι Αργίτες όλοι.
Γοργά ο Μηριόνης τότε του άρπαξε το τόξο από τα χέρια, τι εκράταε κιόλα τη σαγίτα του, σαν έριχνεν εκείνος. Αμέσως κάνει στον Απόλλωνα το μακρορίχτη τάμα,
αρνιά πολλά μονοχρονίτικα στη χάρη του να σφάξει. Θωράει ψηλά, κάτω άπ ̓ τα σύγνεφα, την τρέμια περιστέρα,

κι ως γύρους έφερνε, τη χτύπησε στη φτερούγα από κάτω. Πέρα μεριά η σαγίτα εδιάβηκε, και πίσω στου Μηριόνη
το πόδι ομπρός γυρνώντας μπήχτηκε στη γη ̓ κι η περιστέρα στου γαλαζόπλωρου πλεούμενου καθίζει το κατάρτι·
με το λαιμό γερμένο αρχίνησε να σιγοφτερακίζει,
μα γρήγορα η ζωή της κόπηκε κι αλάργα πάει και πέφτει ̓
κι όλοι που εθώρουν τότε εθάμαξαν και μείναν σαστισμένοι. Μαζί τα δέκα διπλοπέλεκα παίρνει ο Μηριόνης τότε,
κι ο Τεύκρος τα μονά, και στ ̓ άρμενα τα βαθουλά τα πάνε. Τότε ο Αχιλλέας ευτύς μακρόισκιωτο κοντάρι λέει και φέρνουν και πλουμιστό λεβέτι αγκίνιαστο, που θ ̓ αξιζε ένα βόδι,
σε όλους μπροστά, κι ευτύς ασκώθηκαν τρανοί κονταρομάχοι, ο πρωταφέντης Αγαμέμνονας, ο μέγας γιος του Ατρέα,
μαζί του κι ο αντρειωμένος σύντροφος του Ιδομενέα Μηριόνης. Μα τότε ο αρχοντικός, γοργόποδος τους μίλησε Αχιλλέας:
« Υγιέ του Ατρέα, το ξέρουμε όλοι μας ο πιο τρανός πως είσαι, κι απ ̓ όλους πρώτος και στη δύναμη και στ ̓ άρματα λογιέσαι. Γι ̓ αυτό και το βραβείο μου παίρνοντας, στα βαθουλά καράβια πήγαινε τώρα, και θα δώσουμε, φτάνει να θέλεις—χάρη
κι εγώ σου το ζητώ—το χάλκινο κοντάρι στο Μηριόνη.»
Είπε, κι ο μέγας Αγαμέμνονας εσύγκλινε στο λόγο'
πήρε ο Μηριόνης το μακρόισκιωτο κοντάρι, κι ο ρηγάρχης στον κράχτη του Ταλθύβιο τ ̓ όμορφο βραβείο που πήρε δίνει.
         