Έτσι χτυπιούνταν στ ̓ ωριοκούβερτο καράβι γύρα ετούτοι,
κι ωστόσο ο Πάτροκλος εσίμωσε τον Αχιλλέα κι εστάθη,
δάκρυα ζεστά απ ̓ τα μάτια χύνοντας, σα μαύρη νερομάνα,
που απ ̓ αψηλό γκρεμό ξεχύνουνται τα σκοτεινά νερά της.
Κι όπως τον είδε, ο φτεροπόδαρος τον πόνεσε Αχιλλέας,
και κράζοντας τον με ανεμάρπαστα του συντυχαίνει λόγια:
« Γιατί είσαι δακρυσμένος, Πάτροκλε, σαν άπλερη παιδούλα, που τρέχει δίπλα από τη μάνα της και της γυρεύει αγκάλη,
και πίσω την τραβάει, κι ας βιάζεται, κρατώντας τη απ ̓ το ρούχο,
και την κοιτάει στα μάτια κλαίγοντας, στα χέρια ως να την πάρει; Με τούτη μοιάζεις τώρα, Πάτροκλε, στο κλάμα βουτηγμένος. Στους Μυρμιδόνες έχεις τίποτα να πεις, σε μένα μήπως;
Για κι απ ̓ τη Φθία μας ήρθε μήνυμα, που εσύ το ξέρεις μόνο; Ωστόσο λένε ζει ο Μενοίτιος, του Αχτόρου ο γιος, ακόμα,
ζει του Αιακού κι ο γιος, ο κύρης μου, στους Μυρμιδόνες μέσα, και για τους δυο που θα λυπούμασταν πολύ βαριά, αν πέθαιναν. Για μήπως τους Αργίτες κάθεσαι και κλαις, που ρημάζονται . από δικό τους τώρα φταίξιμο στα βαθουλά καράβια;
Μίλα ανοιχτά, κι οι δυο να ξέρουμε, μην το κρατάς κρυμμένο.»
Και τότε εσύ, αλογάρη Πάτροκλε, βαριά βογγώντας είπες:
« Γιε του Πηλέα, που ο πιο λιοντόκαρδος στους Αχαιούς λογιέσαι, συμπάθα με, κακό ανεβάσταχτο τους Αχαιούς πλακώνει'
τι κιόλας όλοι που ξεχώριζαν στην αντριγιά ως τα τώρα,
από κοντά η μακριά χτυπήθηκαν και στ ̓ άρμενα πλαγιάζουν.
Από σαϊτιά ο Διομήδης, ο άτρομος γιος του Τυδέα, λαβώθη,
από κοντάρι κι ο Αγαμέμνονας κι ο γαύρος Οδυσσέας,
από σαγίτα ακόμα ο Ευρύπυλος πα στο δεξιό μερί του.
Τώρα οι γιατροί με τα βοτάνια τους τ ̓ αρίφνητα γνοιάζονται
Να γιάνουν τις πληγές· αμέρωτος εσύ μονάχα μένεις.
θεός μη δώσει τέτοιο χόλιασμα κι εμέ ποτέ να λάχει!
Κακέ αντρειωμένε! Ποιος κι αργότερα θα ιδεί καλό από σένα, αν τώρα απ ̓ το χαμό τον άδικο δε σώσεις τους Αργίτες; Άσπλαχνε εσύ, τον αλογόχαρο Πηλέα δεν είχες, κύρη
κι ουδέ τη Θέτη μάνα ̓ η θάλασσα σ ̓ έχει γεννήσει εσένα
η αστραφτερή κι οι βράχοι οι απόγκρεμοι ̓ τόσο σκληρή η ψυχή σου!
Μ ̓ αν των θεών κανένα μήνυμα θες να ξεφύγεις τώρα,
που η σεβαστή σου το φανέρωσε μητέρα από το Δία,
καν στείλε εμένα τότε γρήγορα, μαζί και το άλλο ασκέρι
των Μυρμιδόνων φως θ ̓ αντίκριζαν οι Αργίτες έτσι κάπως.

Και τη δικιά σου αρμάτα δώσε μου να βάλω άπα στους ώμους· μπορεί, για σένα αν θα με πάρουνε, τον πόλεμο ν ̓ αφήσουν
οι Τρώες, κι οι Αργίτες οι πολέμαρχοι μια στάλα ν ̓ ανασάνουν, που απόστασαν καλή στον πόλεμο κι η λίγη ανάσα ακόμα.
Κι εύκολα πέφτοντας ξεκούραστοι σε κουρασμένους πάνω,
απ ̓ τα καλύβια θα τους διώχναμε κι απ ̓ τ ̓ άρμενα στο κάστρο.» Τέτοια μιλάει παρακαλώντας τον, ο ανέμυαλος! Τον ίδιο
πικρό χαμό του και το θάνατο να βρει παρακαλούσε!
Τότε ο Αχιλλέας ο γοργοπόδαρος βαρυγκομώντας είπε:
«Ωχού, τρισεύγενε μου Πάτροκλε, τι λόγια αυτά που κρένεις;
Μηδέ για τα γραμμένα νοιάζουμαι, που τάχα εγώ κατέχω, μηδέ κι η μάνα μου φανέρωσε λόγο απ ̓ το Δία κανένα'
μα την καρδιά μου και τα φρένα μου βαρύς θυμός πλακώνει, όντας ζητάει κανείς τον ίσο του να κλέψει, και να πάρει
πίσω ξανά το αρχοντομοίρι του, τι πιο είναι δυνατός του.
Αυτός ο πόνος τρώει τα σπλάχνα μου, τι έχω πολλά τραβήξει. Την κόρη, οι γιοί που μου ξεδιάλεξαν των Αχαιών να πάρω,
κι εγώ με το σπαθί την κούρσεψα, τρανό πατώντας κάστρο, μέσα απ ̓ τα χέρια μου ο Αγαμέμνονας την πήρε πίσω ο γαύρος, ο γιος του Ατρέα, θαρρείς κι αψήφιστος πως ήμουν ξωμερίτης.
Μα ό,τι έγινε έγινε, ας τ ̓ αφήσουμε, τι αιώνια να κρατήσει
στα στήθη μου ο θυμός δε γίνεται, κι ας το 'χα τάξει αλήθεια
πως δε θα πάψω εγώ τη μάνητα, παρ'όντας πια θ ̓ ακούσω
να φτάνει η χλαλοή κι ο πόλεμος ως τ ̓ άρμενα μου ετούτα.
Μα τώρα εσύ τα πολυδόξαστα για φόρεσε άρματά μου,
κι έμπα στη μάχη, στους πολέμαρχους τους Μυρμιδόνες πρώτος, αφού των Τρωών το μαύρο σύγνεφο μας ζώνει τα καράβια
με δύναμη μεγάλη ολόγυρα ̓ κι αυτοί στο ακροθαλάσσι,
οι Αργίτες, στριμωγμένοι εκόλλησαν σε λίγο στενοτόπι'
κι από την άλλη οι Τρώες εθάρρεψαν και ζύγωσαν κοντά μας'
τι πια του κράνους μου το μέτωπο να στραφταλίζει ομπρός τους δεν το θωρούν λέω θα ξεχείλιζαν αμέσως τα χαντάκια
απ ̓ τους νεκρούς τους, όπως θα 'φευγαν, ο γιος του Ατρέα μ ̓ αγάπη
αν μου φερνόταν τώρα, κοίταξε, χτυπιούνται ομπρός στίς πρύμνες· τι στου Διομήδη πια σταμάτησε τις φούχτες το κοντάρι
να ξεφρενιάζει, και το θάνατο να διώχνει απ ̓ τους Αργίτες·
κι ουδέ η φωνή του Ατρείδη ακούγεται να βγαίνει απ ̓ τ ̓ οχτρεμένο το στόμα του· μοναχά του Έχτορα του αντροφονιά τρογύρα,
τους Τρώες καθώς προστάζει, ο αντίλαλος ̓ κι αυτοί κρατούν τον κάμπο
δικό τους όλο, και χουγιάζοντας τσακίζουν τους Αργίτες.

Μα κι έτσι, απ ̓ τα καράβια διώχνοντας το χαλασμό, με λύσσα χύσου στη μάχη μέσα, Πάτροκλε, μην κάψουν τα καράβια
με φάουσα φλόγα, και μας κόψουνε του γυρισμού τη στράτα. Μα ό,τι θα πω, ως την άκρα βάλε το στο νου κι απάκουσέ μου· τι δόξα και τιμή περίτρανη να μου χαρίσεις θέλω
μπρος στους Αργίτες, την πανέμορφη να μου γυρίσουν κόρη, κι άλλα πολλά από πάνω ατίμητα να μου χαρίσουν δώρα. Μόλις τους διώξεις από τ ̓ άρμενα, γύρνα τα πίσω, κι άλλη
ο άντρας της Ήρας ο βαρύβροντος αν σου χαρίζει δόξα,
μη θες τους Τρώες τους πολεμόχαρους να πολεμάς μονάχος,
δίχως εμένα ̓ τι τη δόξα μου θα λιγοστέψεις έτσι.
Και μη μεθύσεις απ ̓ τον πόλεμο κι απ ̓ τη σφαγή, κι ανοίξεις δρόμο μπροστά, τους Τρώες σκοτώνοντας, κατά της Τροίας το κάστρο,
μην τύχει και κανείς αθάνατος, απ ̓ τους θεούς του Ολύμπου,
στη μέση μπει ̓ τι αυτούς ο Απόλλωνας τους έχει στην καρδιά του. Μόλις γλιτώσεις τα πλεούμενα, μεμιάς να γύρεις πίσω,
και μοναχούς τους άλλους άφησε να πολεμούν στον κάμπο.
Ε, λέει και να 'ταν, Δία πατέρα μου και Φοίβε κι Αθηνά μου,
μήτε ένας απ ̓ τους Τρώες να ξέφευγε του Χάρου, όσοι και να 'ναι, μήτε κι Αργίτης, να γλιτώσουμε μονάχα εμείς οι δυο μας,
εμείς και να ξεκεφαλίσουμε της άγιας Τροίας το κάστρο!»
Σαν τέτοια λόγια συναλλήλως τους κουβέντιαζαν εκείνοι'
κι ο Αίαντας, που οι ριξιές τον ζόριζαν, πια δεν κρατήθηκε άλλο' μαζί η βουλή του Δία τον δάμαζε κι οι γαύροι Τρώες που έριχναν. Κι ολοτρογύρα απ ̓ τα μελίγγια του το στραφτερό του κράνος
απ ̓ τις χτυπιές φριχτά αντιδόνιζε, τι αλάγιαστα του έριχναν
πάνω στ ̓ αφάλια τα καλόφτιαστα ̓ κι είχε κοπεί ο ζερβός του
ο νώμος, το πολύπλουμο άπαυτα ν ̓ ανεβαστάει σκουτάρι.
Μα μ ̓ όλες τις ριξιές τρογύρα του βαστούσε εκείνος πάντα'
βαρύ λαχάνιασμα τον έπνιγε, κι απ ̓ όλο το κορμί του
κρουνός ο ιδρώτας κάτω εχύνουνταν, κι ανασασμό δεν είχε' κακό μονάχα ολούθε επλάκωνε σε άλλο κακό από πάνω. Πέστε μου τώρα, Μούσες, που έχετε τον Όλυμπο παλάτι, πώς πήρε η φλόγα και πρωτόπεσε στ ̓ Αργίτικα καράβια;
Ο μέγας Έχτορας ζυγώνοντας με το μακρύ σπαθί του· του Αίαντα χτύπησε το φράξινο κοντάρι, απά στη δέση, και πέρα ως πέρα του το θέρισε. Κι ο γιος του Τελαμώνα το κολοβό κοντάρι απόμεινε να παίζει μες στο χέρι'
κι ο χάλκινος χαλός βουίζοντας στη γη τινάχτη πέρα.
Και τότε ο Αίας, ανατριχιάζοντας στην άψεγη καρδιά του,
από θεού πως ήταν το 'νιωσε, κι ο Δίας ο αψηλοβρόντης
τους Τρώες πως βόηθαγε, και ζάβωνε κάθε βουλή δικιά του. Απ ̓ τις ριξιές λοιπόν ξεμάκρυνε ̓ κι αυτοί στο πλοίο τινάζουν φωτιάν αχόρταγη· φλόγα άσβηστη μεμιάς το περιζώνει.
Έτσι έτρωγε η φωτιά την πρύμνα του· τότε ο Αχιλλέας με βιάση

χτυπώντας τα μεριά του εφώναξε στον Πάτροκλο και του 'πε: «Ομπρός, αλογοδρόμε Πάτροκλε, τρισεύγενε, ξεκρίνω
της φάουσας της φωτιάς το σφύριγμα πλάι στα καράβια τώρα' μην πάει και πάρουν τα καράβια μας και σίγουρα χαθούμε.
Τ ̓ άρματα φόρα εσύ, το ασκέρι μας εγώ θα πάω να μάσω.»
Είπε, και κείνος πήρε κι έβαζε τη στραφτερή του αρμάτα" και πρώτα γύρα στ ̓ αντικνήμια του στεριώνει τις κνημίδες, τις όμορφες, που τις σφιχτόδεναν πανώσφυρα ασημένια' δεύτερα πέρασε στο στήθος του τρογύρα του Αχιλλέα
του φτεροπόδαρου το θώρακα τον αστροπλουμισμένο' μετά το ασημοκαρφοπλούμιστο σπαθί περνά στους ώμους, το χάλκινο, και το κατάβαρο, θεόρατο σκουτάρι'
στο δυνατό κεφάλι του έβαλε καλοφτιαγμένο κράνος, :
κι άγρια ψηλά από πάνω ανέμιζεν η φούντα του η αλογίσια' και δυο γερά κοντάρια εφούχτωσε, που του 'ρχονταν στο χέρι.
Μον ̓ το βαρύ, μεγάλο, ασήκωτο κοντάρι του Αχιλλέα
δεν πήρε του άψεγου ̓ δε δύνουνταν κανένας να το παίζει
Αργίτης άλλος μες στα χέρια του ̓ μόνο ο Αχιλλέας μπορούσε— το φράξινο κοντάρι, ο Χείρωνας που απ ̓ τις κορφές του Πηλίου για να σκοτώνει ηρώους αντρόκαρδους στον κύρη του είχε δώσει. Κράζει μετά τον Αυτομέδοντα για να του ζέψει τ ̓ άτια'
μετά απ ̓ τον Αχιλλέα τον άτρομο τιμούσε απ ̓ όλους τούτον,
τί κάτεχε πως έστεκε άσειστος στης μάχης τη φοβέρα.
Και τ ̓ άτια αμέσως ο Αυτομέδοντας τα γρήγορα, τον Ξάνθο
και το Βαλίο, που σαν τον άνεμο γοργοπετούσαν, ζεύει.
Τα 'χε γεννήσει με το Ζέφυρο μιαν Άρπια, η Φτεροπόδα,
μια μέρα σε λιβάδι ως έβοσκε, στου Ωκεανού τους όχτους.
Και τον ασύγκριτο τον Πήδασο στ ̓ άλλα αποδίπλα ζεύει' κουρσό τον είχε απ ̓ του Ηετίωνα φέρει ο Αχιλλέας το κάστρο,
κι αν και θνητός, μα με τ ̓ αθάνατα παράβγαινε άλογά του.
Κι ωστόσο στα καλύβια τρέχοντας τους Μυρμιδόνες όλους αρμάτωνε ο Αχιλλέας· και φρένιαζαν αυτοί, σα σαρκοφάγοι λύκοι, που δύναμη ακατάλυτη τους σπρώχνει, κι ως σπαράζουν τρανή αλαφίνα διπλοκέρατη μες στα βουνά, την τρώνε αρπαχτικά ̓ κι ως τα μουσούδια τους βάφηκαν μ ̓ αίμα άκρατο,
κοπαδιαστά να πιουν ξεκίνησαν σε μαύρη νερομάνα'
και το βαθύ νερό απανάλαφρα με τις λιγνές τους γλώσσες λάφτουν, κι αναξερνούν τα γαίματα ̓ μα ατρόμητη στα στήθια βαστάει η ψυχή τους, κι ας εβάρυνε τόσο πολύ η κοιλιά τους· όμοια οι προλάτες κι οι πολέμαρχοι των Μυρμιδόνων τρέχαν

στον ψυχωμένο γύρα σύντροφο του φτερωτού Αχιλλέα
να μαζευτούν κι ο πολεμόχαρος γιος του Πηλέα σιμά τους τους σκουταράτους άντρες έσπρωχνε και τ ̓ άτια να κινήσουν. Είχε ο Αχιλλέας πενήντα γρήγορα καράβια που κυβέρνα,
ο λατρευτός του Δία, σαν έφτασε στην Τροία, και στο καθένα
πενήντα παλικάρια εκάθουνταν πα στο κουπί συντρόφοι'
και πέντε κεφαλή τους έβαλε ρηγάρχες μπιστεμένους
να κυβερνούν, κι αυτός βασίλευε περίσσια πάνω απ ̓ όλους. Στον πρώτο λόχο ο λαμπροθώρακος Μενέσθιος κυβερνούσε, του Σπερχειού, του ουρανογέννητου του ποταμού, βλαστάρι· μια κόρη του Πηλέα τον γέννησε πανώρια, η Πολύδωρα, θνητή, που με θεό κοιμήθηκε, το Σπερχειό το γαύρο,
μα γιος του Βώρου νοματίζουνταν κι αγγόνι του Περήρη'
τι αυτός την πήρε απ ̓ τον πατέρα της με μυριοπλούσια δώρα. Στόν άλλο λόχο ο γαύρος Εύδωρος αφέντευε, μιας κόρης,
της Πολυμήλας, κλεφτογέννημα, που στο χορό ήταν πρώτη, του Φύλα η θυγατέρα· τι άρεσε του Αργοφονιά, ως την είδε που στο χορό ετραγούδα κάποτε με άλλες μαζί κοπέλες
στη χάρη της χουγιάχτρας Άρτεμης της χρυσοδοξαρούσας. Ευτύς στο ανώγι άνέβη κι έσμιξε κρυφά μαζί της τότε
ο πονηρός Ερμής, τρισεύγενον υγιό χαρίζοντας της,
τον Εύδωρο, καλό στο τρέξιμο, καλό και στο κοντάρι.
Κι η θεά Λεχούσα αφού η βαρύπονη της έβγαλε το γιο της όξω στο φως, και του ήλιου αντίκρισε την άγια λάμψη, εκείνην ο γαύρος Εχεκλής, ο ατρόμητος του Αχτόρου ύγιός, την πήρε
γυναίκα, μύρια δώρα δίνοντας, στο αρχοντικό του μέσα.
Και το μωρό το χαϊδανάσταινε με αγάπη ο γέρο Φύλας,
,.και πάντα γνοιαστικά το φρόντιζε, σαν να 'ταν γιος δικός του. Στον τρίτο λόχο ο γιος του Μαίμαλου μπήκε αρχηγός, ο γαύρος ο Πείσαντρος, που στο κοντάρεμα ξεχώριζε απ ̓ τους άλλους, μετά από του Αχιλλέα το σύντροφο, στους Μυρμιδόνες μέσα. Κι ο γέρο αλογολάτης Φοίνικας τον τέταρτο οδηγούσε,
κι ο ψυχωμένος Αλκιμέδοντας, του Λαέρκη ο γιος, τον πέμπτο. Κι ως όλους ο Αχιλλέας τους χώρισε, και πήραν θέση δίπλα -στους αρχηγούς, γυρνώντας μίλησε παλικαρίσια λόγια:
«Μη λησμονήσει τις φοβέρες του κανένας, Μυρμιδόνες,
που για τους Τρώες εδώ πετούσατε πλάι στα γοργά καράβια,
όσο ο θυμός μου εκράτα, κι όλοι σας τα βάζατε μαζί μου:
,,Γιε του Πηλέα σκληρέ, η μητέρα σου σε είχε χολή βυζάξει; Άσπλαχνε εσύ, που τους συντρόφους σου στ ̓ άρμενα εδώ κρατάς μας
με το στανιό. Στα πελαγόδρομα λοιπόν καράβια ας μπούμε,
πίσω να πάμε, μια και σου 'πνίξε μαύρος θυμός τα σπλάχνα." Τέτοια όλοι σας μαζί μου λέγατε συχνά, και τώρα να το
της μάχης πριν που λαχταρούσατε το έργο το μέγα ομπρός σας. Ο που 'χει τώρα στήθος ατρομο στους Τρώες ας πέσει απάνω!»

Αυτά είπε, κι όλοι επήραν δύναμη και στύλωσε η καρδιά τους,
κι ακόμα πιο τους λόχους έσφιξαν το βασιλιά γρικώντας.
Πώς αρμοδένει τοίχο ο μάστορας με αδρές σφιγμένες πέτρες σπιτιού αψηλού, να το αφεντεύουνε, σύντας φυσούν οι άνεμοι· όμοια σφιχτά τα κράνη αρμόδεναν κι οι αφαλωτές ασπίδες.
Σκούδο στο σκούδο σφιχτοσμίγουνταν, κράνος στο κράνος, άντρας στον άντρα ̓ κι ως έσκυβαν, άγγιζαν στ ̓ αλογουρίσια κράνη
ψηλά τα κέρατα τα ολόλαμπρα ̓ τόσο πυκνά αρμόδεναν.
Κι ομπρός απ ̓ όλους ο Αυτομέδοντας κι ο Πάτροκλος, ντυμένοι μες στ ̓ άρματα τους, πηγαινόρχουνταν, με μια καρδιά κι οι δυο τους,
μπροστά απ ̓ τους Μυρμιδόνες στέκοντας να πολεμούν. Κι ωστόσο μπήκε ο Αχιλλέας μες στο καλύβι του, κι ανοίγει μια κασέλα ωριόξομπλη, που η χιοναστράγαλη του 'χε απιθώσει Θέτη,
μαζί του να την πάρει, στο άρμενο, ξεχειλιστή χιτώνες
και κάπες, να 'χει να ζεσταίνεται, κι ολόσγουρα κιλίμια. Μαστορεμένη κούπα εφύλαγεν εκεί ̓ με τούτην άλλος άντρας κρασί ποτέ δεν έπινε φλογόμαυρο, και μήτε
σε άλλο θεό σπονδές επρόσφερνε, μόνο στο Δία πατέρα. Την πήρε τότε απ ̓ την κασέλα του, την πάστρεψε με θειάφι, με λαγαρό νερό τρεχούμενο την ξέπλυνε κατόπι,
κι ατός του ως νίφτηκε, φλογόμαυρο κρασί ανασέρνει, κι έτσι μες στην αυλή του επήρε κι έσταζε κρασί, ψηλά θωρώντας, κι έκαμε ευκή, κι ο κεραυνόχαρος τα λόγια του άκουε Δίας:
« Δία της Δωδώνης, πρωτοκύβερνε, πελασγικέ, που μένεις μακριά, την παγερή αφεντεύοντας Δωδώνη, και τρογύρα χαμοκοιτάμενοι, ανιφτόποδοι, ζουν οι Σελλοί, οι δικοί σου προφήτες· κι άλλοτε συνάκουσες την προσευκή μου εμένα και μου 'δωσες τιμή, παιδεύοντας ανήλεα τους Αργίτες· όμοια και τώρα αυτό το θέλημα μη μου το αρνιέσαι πάλε: ατός μου εγώ στων πλοίων τη σύναξη θα μείνω τώρα πίσω,
μα τον πιστό τους στέλνω ακράνη μου με πλήθος Μυρμιδόνες να πολεμήσει. Δία βροντόλαλε, δωσ ̓ του τιμή και δόξα,
και μέσα την καρδιά του στύλωσε, που κι ο Έχτορας να μάθει, αν τάχα ο σύντροφος μου δύνεται και μόνος μες στη μάχη
να χτυπηθεί, για αν τότε ανίκητα τα χέρια του μονάχα λυσσομανούν, σύντας στον πόλεμο κι εγώ χιμώ μαζί του
Μ ̓ απ ̓ τα καράβια πια τον πόλεμο και το κακό σα διώξει,
ας μου γυρίσει πίσω ανέβλαβος στα γρήγορα καράβια
με τους αντρόμαχους συντρόφους του και μ ̓ όλα τ ̓ άρματά του.» Είπε, κι ο Δίας ο βαθυστόχαστος ακούει την προσευχή του,

κι ένα απ ̓ τα δυο ο πατέρας του 'δωκε, και το άλλο του το αρνήθη να διώξει απ ̓ τα καραβιά του 'δωκε και πόλεμο και μάχη,
μα να 'ρθει ζωντανός του αρνήθηκεν από τη μάχη πίσω.
Κι αφού έκαμε σπονδή κι ευκήθηκε στο Δία πατέρα εκείνος, γυρνώντας στο καλύβι απίθωσε την κούπα στην κασέλα,
και στο καλύβι ομπρός εστάθηκε, τι λαχταρούσε πάντα
να βλέπει μες στον άγριο πόλεμο τους Τρώες και τους Αργίτες.
Κι αυτοί μαζί με τον αντρόκαρδο τον Πάτροκλο κινούνε
όλο καρδιά, ως που πια συνάρματοι στους Τρώες απάνω επέσαν και χύθηκαν, σα σφήκες θα 'λεγες, στη στράτα που φωλιάζουν,
και τα μικρά παιδιά το πήρανε να τις κεντούν συνήθιο αγγρίζοντάς τις, έτσι που 'χτισαν στο δρόμο τα κελιά τους,
τ ̓ ανέμυαλα! τι κι άλλους έκαναν κακό να βρουν μεγάλο·
κι αν να περάσει κάποιος έτυχε διαβάτης κι άθελα του
τις πείραξε, μεμιάς εχίμιξαν όλες μαζί πετώντας
όλο κουράγιο κατά πάνω του, το γόνο τους να σώσουν'
με ίδιο κουράγιο, με ίδια ανάκαρα κι οι Μυρμιδόνες πέρα
απ ̓ τ ̓ άρμενα χιμούσαν, κι άσβηστος ο αλαλητός σκωνόταν.
Και τότε ο Πάτροκλος χουγιάζοντας γκαρδιώνει τους συντρόφους: « Πιστοί μου Μυρμιδόνες, σύντροφοι του ξακουστού Αχιλλέα,
άντρες φανείτε, ορθή κρατάτε τη της αντριγιάς τη φλόγα,
το βασιλιά μας να τιμήσουμε, που στα καράβια πρώτος
μες στους Αργίτες, κι οι σύντροφοι του στο άγριο το απάλε πρώτοι· κι ο πρωταφέντης Αγαμέμνονας να νιώσει, ο γιος του Ατρέα,
την τύφλα του, που παραψήφησε των Αχαιών τον πρώτο.»
Αυτά είπε, κι όλοι επήραν δύναμη και στύλωσε η καρδιά τους,
κι απανωτοί στους Τρώες εχίμιξαν, καί τ ̓ άρμενα τρογύρα αντιλάλησαν άγρια, ως φώναξαν οί ψυχωμένοι Αργίτες.
Κι οι Τρώες, ως ξέκριναν τον Πάτροκλο τον αντρειωμένο ομπρός τους,
αυτόν και τον αμαξολάτη του, να λάμπουν στ ̓ άρματα τους,
όλοι τρομάρα εντός τους ένιωσαν, ξεστέλιωσαν οι λόχοι,
τι ο γαύρος Αχιλλέας φοβήθηκαν πως δίπλα στα καράβια την όχτρητα έδιωξε από πάνω του κι έκαμε αγάπη πάλε'
κι όλοι τα μάτια κλωθογύριζαν, του Χάρου πώς να φύγουν. Πρώτος ο Πάτροκλος σφεντόνισε το αστραφτερό κοντάρι μπροστά του, μες στη μέση, όπου άρχιζαν οι πιο πολλοί να σπάζουν,
στου Πρωτεσίλαου του τρανόψυχου τρογύρα το καράβι'
και τον τρανό Πυραίχμη επέτυχε, που 'χε τους Παίονας φέρει απ ̓ τον Αξιό το φαρδιορέματο μακριά, απ ̓ την Αμυδώνα ̓ Στον ώμο το δεξιό τον χτύπησε, κι ανάσκελα βογγώντας

κυλίστη κατά γης, κι οι σύντροφοι τρογύρα του σκόρπισαν,
οι Παίονες ̓ τί όλοι ομπρός στον Πάτροκλο το ρίξαν στη φευγάλα, τον αρχηγό τους μόλις σκότωσε, που ήταν στη μάχη ο πρώτος. Κι ως τούτοι πίσω έκαμαν, έσβησε τη λαμπαδούσα φλόγα,
κι απόμεινε εκεί πέρα το άρμενο μισόκαφτο ̓ κι εκείνοι,
οι Τρώες, σκόρπισαν με άγριο τάραχο ̓ κι οι Δαναοί χύθηκαν
στα βαθουλά καράβια, κι άσωστος αλαλητός ασκώθη.
Από βουνού μεγάλου κάποτε ψηλή κορφή πώς σπρώχνει
ο Δίας ο αστραπορίχτης σύγνεφο πυκνό και φεύγει αλάργα,
και γύρα οι βίγλες όλες φαίνουνται, τ ̓ ακρόκορφα, οι λαγκάδες,
κι από τα ουράνια κάτω απέραντος ανοίγει ξάφνου ο αίθέρας ̓ όμοια κι οι Αργίτες, από τ ̓ άρμενα την άγρια φλόγα ως διώξαν, μια στάλα ανάσαναν, μα ο πόλεμος δε σκόλαζε καθόλου·
τι οι Τρώες μπροστά στους πολεμόχαρους τους Αχαιούς ακόμα δε γύριζαν την πλάτη στ ̓ άρμενα τα μαύρα για να φύγουν,
μον ̓ στανικώς πισωδρομίζοντας αντιστέκονταν πάντα.
Κι ως οι γραμμές της μάχης σκόρπισαν, σκοτώνει από 'ναν άντρα κάθε αρχηγός· κι απ ̓ όλους ο άτρομος γιος του Μενοίτιου πρώτος στο μερί πάνω τον Αρήλυκο χτυπάει, τη ράχη ως γύρνα,
με μυτερό κοντάρι χάλκινο, και βγήκε από την άλλη·
του σπάει το κόκαλο, κι απίστομα στο χώμα πέφτει εκείνος. Μετά ο Μενέλαος ο πολέμαρχος το Θόα στο στήθος βρίσκει, γυμνός πλάι στο σκουτάρι ως έμεινε, και την ορμή του κόβει. Τον Άμφικλο, με φόρα ως χύνουνταν, παραμονεύει ο Μέγης, και προλαβαίνοντας τον πέτυχε πα στο μερί, κει που 'ναι κανείς πιο σαρκωμένος ̓ κι έκοψε τα νεύρα γύρω η μύτη
του κονταριού, κι ευτύς εσκέπασε τα μάτια του σκοτάδι.
Κι ο πρώτος απ ̓ τους γιους του Νέστορα βαρίσκει τον Ατύμνιο, ο Αντίλοχος, και τα λαγγόνια του περνά τα απ ̓ άκρη ως άκρη, και πέφτει ομπρός του ̓ τότε σίμωσε με το κοντάρι ο Μάρης,
θυμό γιομάτος για τ ̓ αδέρφι του ̓ μπρος στο κουφάρι εστάθη, και χύθη απάνω στον Αντίλοχο ̓ μα πριν προφτάσει, ρίχνει
ο Θρασυμήδης, και τον πέτυχε στον ώμο ευτύς απάνω.
Του κονταριού ο χαλός διαχώρισε τ ̓ απανωβράχιονό του από το κρέας τρογύρα, κι έσπασε το κόκαλο του ως πέρα. Πέφτει βροντώντας, και του σκέπασε τα μάτια το σκοτάδι. Έτσι από δυο αδερφούς σκοτώθηκαν κι ομάδι εκατεβήκαν
οι δυο του Σαρπηδόνα αντρόκαρδοι σύντροφοι μες στον Άδη, του Αμισωδάρου οι γιοι οι πολέμαρχοι, που την αδάμαστη είχε τη Χίμαιρα αναθρέψει, ανείπωτη ζημιά σε πλήθος κόσμο.

Κι ο Αίας, του Οϊλέα ο γιος, χιμίζοντας προφταίνει, ως πιστομιόταν μες στην αντάρα, τον Κλεόβουλο και του 'κοψε τη φόρα,
με το σπαθί του τ ̓ ωριομάνικο χτυπώντας τον στο σβέρκο"
απ ̓ το αίμα το σπαθί του επύρωσε, και κείνου τα δυο μάτια σφάλιξε η Μοίρα η τρανοδύναμη κι ο κόκκινος ο Χάρος.
Τότε ο Πηνέλαος με το Λύκωνα τρέχουν κοντά, γιατί είχαν
ο ένας του άλλου λαθέψει κι έριξαν του κάκου τα κοντάρια' με τα σπαθιά τους τότε σίμωσαν, κι ο Λύκωνας του δίνει στου κράνους του αψηλά το κέρατο, μα του σπαθιού το χέρι του σπάει ̓ τότε ο Πηνέλαος του 'δωκε κάτω απ ̓ τ ̓ αφτί, στο σβέρκο,
και το σπαθί του εχώθη αλάκερο, κι ως μοναχά το δέρμα · κρατούσε, το κεφάλι εκρέμασε κι ελύθη η δύναμη του. Τρεχάτος κι ο Μηριόνης πρόφτασε και κονταρεύει απάνω στο δεξιόν ώμο τον Ακάμαντα, στο αμάξι του ως πηδούσε, και πέφτει καταγής, και χύθηκε στα μάτια του σκοτάδι.
Κι ο Ιδομενέας χτυπάει με ανέσπλαχνο κοντάρι τον Ερύμα στο στόμα, κι ο χαλός ο χάλκινος βγήκε αντικρύ περνώντας στη ρίζα του μυαλού, και σύντριψε τα κόκαλα του τ ̓ άσπρα ̓ πετάχτηκαν τα δόντια, κι αίματα τα μάτια του γιομώσαν
τα δυο, κι απ ̓ τ ̓ ανοιχτό το στόμα του κι απ ̓ τα ρουθούνια το αίμα
ξερνούσε, και το μαύρο σύγνεφο τον έζωσε του Χάρου.
Σκοτώσαν έτσι οι Αργίτες κύβερνοι καθείς κι από 'ναν άντρα.
Πώς λύκοι ξαγριεμένοι ρίχνουνται σε αρνιά, σε ρίφια απάνω, αρπάζοντας τα απ ̓ τα κοπάδια τους, που ανέμελος τσοπάνος
τ ̓ αφήκε στα βουνά και σκόρπισαν, κι εκείνοι βλέποντας τα
χιμούν με βιάση στ ̓ αρνοκάτσικα με την καρδιά την τρέμια'
όμοια στους Τρώες κι οι Αργίτες χίμιξαν, κι αυτοί μεμιάς το ρίχνουν με τρόμο στο φευγιό σκληρίζοντας, πάσα αντριγιά ξεχνώντας.
Κι ο μέγας Αίας να ρίξει εγύρευε στο χαλκοκράνη πάντα
τον Έχτορα, μ ̓ αυτός, κατέχοντας την τέχνη του πολέμου,
τους ώμους τους φαρδιούς εσκέπαζε με ταύρινο σκουτάρι,
και τις σαϊτιές που βούιζαν ξέφευγε, τις κονταριές που εβρόντουν, τι το 'νιωθε καλά πως έγερνε τώρα απ ̓ την άλλη η νίκη·
μα κι έτσι έμενε εκεί, παλεύοντας να σώσει τους συντρόφους. Πώς απ ̓ τον Όλυμπο ένα σύγνεφο προς τ ̓ ουρανού τα βάθη
τα ξάστερα πλαταίνει, ο δρόλαπας καθώς του Δία ξεσπάζει' όμοια κι εκείνοι έσκουζαν κι έφευγαν απ ̓ τα καράβια τότε,
καί δίχως τάξη πίσω εδιάβαιναν και τ ̓ άτια ξεμακραίναν
γοργά τον Έχτορα συνάρματο, τους άλλους παρατώντας
τους Τρώες, που το ανοιχτό τους μπόδιζε χαντάκι αθέλητα τους.

Πολλά φαριά, τ ̓ αμάξια σέρνοντας γοργά, μες στο χαντάκι,
του τιμονιού την άκρια ως έσπαζαν, τ ̓ αρχονταμάξια άφηναν. Ξοπίσω ο Πάτροκλος, γκαρδιώνοντας τους Αχαιούς, τραβούσε το χαλασμό των Τρωών γυρεύοντας· κι αυτοί γέμιζαν όλες
τις στράτες σκόρπιοι με συντάραχο και χλαλοή, κι η σκόνη ψηλά κάτω απ ̓ τα νέφη απλώνουνταν, και πιλαλούσαν τ ̓ άτια μακριά από τα καλύβια κι άρμενα, να πάν στο κάστρο πίσω. Κι ο Πάτροκλος εκεί που πιότερους θωρούσε ανταριασμένους χυνόταν με φοβέρες, κι έπεφταν κάτω απ ̓ τ ̓ αξόνια εκείνοι
με το κεφάλι, και τ ̓ αμάξια τους αναποδογύριζαν.
Και το χαντάκι αντίκρα επήδηξαν τα γρήγορα άλογα του,
τ ̓ αθάνατα, οι θεοί που κάποτε χάρισαν στον Πηλέα, μπροστά χιμώντας, τι στον Έχτορα να ρίξει ελαχταρούσε ̓ όμως εκείνον τον ξεμακραίναν τα γρήγορα άλογά του.
Πώς όντας πιάσει μπόρα, αλάκερη πλαντάζει η γης η μαύρη, κάποιαν ημέρα του χινόπωρου, νεροποντή σα στέλνει
ο Δίας, καθώς τον πήρε η μάνητα κι η οργή για τους ανθρώπους, στην αγορά που κρίνουν άνομα, στραβά κρισολογώντας,
και λαχταρούν το δίκιο αψήφιστα κι ουδέ θεούς λογιάζουν
τους ποταμούς τους όλους ξέχειλους θωρούν να τρέχουν τότε,
και τις πλαγιές τα ξερορέματα να κόβουν πλημμυρώντας,
που απ ̓ το βουνό με ορμή στη θάλασσα τη σκοτεινή ως κυλούνε, μουγκρίζουν δυνατά, ρημάζοντας τους μόχτους των ανθρώπων όμοια βαριά εμουγκρίζαν τρέχοντας κι οι τρωικές φοράδες.
Και σύντας άριεψεν ο Πάτροκλος τις φάλαγγες τις πρώτες,
πίσω ξανά στα πλοία τις έσπρωξε ̓ κι ουδέ στο κάστρο μέσα
να μπουν τους άφηνε, κι ας το 'θελαν, μον ̓ έσφαζε χιμώντας ολούθε, στο ποτάμι ανάμεσα και στο αψηλό το τείχος
και στα καράβια, πίσω παίρνοντας το αίμα πολλών που έπεσαν. Τον Πρόνοο πρώτο τότε εχτύπησε με το λαμπρό κοντάρι,
γυμνός πλάι στο σκουτάρι ως έμεινε, και την ορμή του κόβει. Βρόντηξε πέφτοντας ̓ κι ο Πάτροκλος στο Θέστορα, του Ηνόπου το γιο. χιμώντας πάνω—κάθουνταν στ ̓ ώριο του αμάξι ετούτος κουβαριαστός, τι ο νους του εσάστισε, και τα λουριά απ ̓ τα χέρια του ξέφυγαν κι εκείνος σίμωσε και στη δεξιά μασέλα
τον κονταρεύει, και του πέρασε τα δόντια ως πέρα, κι έτσι
με το κοντάρι τον ανάσυρεν απ ̓ του αμαξιού το γύρο,
σε κάβο όπως ψαράς που κάθεται και σέρνει με τ ̓ αγκίστρι
και με το λιναρένιο αρμίδι του τρανό απ ̓ το κύμα ψάρι'
όμοια τον έσερνε απ ̓ τ ̓ αμάξι του με ορθάνοιχτο το στόμα,

κι όπως τον έσπρωξε τ ̓ απίστομα, ξεψύχησε πεσμένος.
Μετά, ως χιμούσε ο Ερύλαος πάνω του, στην κεφαλή του ρίχνει καταμεσός κοτρόνι, κι έσκισε στη μέση εκείνη ακέρια
στο στέριο μέσα κράνος· κι έπεσε τα μπρούμυτα στο χώμα,
και γύραθε του εχύθη ο θάνατος ο ψυχοκαταλύτης.
Μετά στον Πυρή, στον Ερύμαντα χιμίζει και στου Αργέου
το γιο Πολύμηλο, στον Εύιππο, στον αντρειωμένο Επάλτη,
και στον Εχίο και στον Τληπόλεμο και στον Ιφέα το γαϋρο,
κι όλους απανωτά τους σώριασε στη γη την πολυθρόφα.
Κι ο Σαρπηδόνας τους ξεζώνατους τους συντρόφους του ως είδε
να πέφτουν κάτω από του Πάτροκλου τα μανιασμένα χέρια, με οργή φωνάζει τους ισόθεους προστάζοντας Λυκιώτες:
« Ντροπή, Λυκιώτες! Που μου φεύγετε; Γοργοποδαριαστείτε' τι εγώ με τούτον τον πολέμαρχο θ ̓ αντικριστώ, να μάθω, ποιος να 'ναι τάχα μ ̓ έτοια δύναμη, και τόση θράψη κάνει στους Τρώες· πολλών αλήθεια αντρόκαρδων τα γόνατα έχει λύσει.»
Είπε, κι από το αμάξι επήδηξε συνάρματος στο χώμα'
κι ως να τον δει, πετάχτη ο Πάτροκλος, κι αυτός από τ ̓ αμάξι. Κι όπως δυο αγιούπες γαντζομύτηδες και νυχοποδαράτοι παλεύουν δυνατά στρηνιάζοντας σε ολόρθο βράχο απάνω'
όμοια και τούτοι οι δυο σκληρίζοντας ο ένας του άλλου χιμίξαν. Κι όπως τους είδε, τους σπλαχνίστηκε βαθιά του ο γιος του Κρόνου,
κι είπε στην Ήρα, που καί ταίρι του μαζί ήταν κι ̓ αδερφή του: «Ωχού μου εμένα, ο πιο που αγάπησα θνητός, ο Σαρπηδόνας, γραφτό 'ναι τώρα από τον Πάτροκλο να κατεβεί στον Άδη.
Και μέσα μου η καρδιά διχόγνωμη σαλεύει, ως διαλογούμαι, να τον αρπάξω απ ̓ την πολύδακρη τη μάχη και στης πλούσιας Λυκίας τα μέρη, πριν ο θάνατος τον έβρει, να τον φέρω,
για και ν ̓ αφήσω τώρα ο Πάτροκλος να πάρει τη ζωή του;» Και τότε η σεβαστή του απάντησε βοϊδομάτη Ήρα κι είπε:
«Υγιέ του Κρόνου τρομερότατε, τι λόγια αυτά που κρένεις; Έναν θνητό πώς θες, που θάνατο του 'χει γραμμένα η Μοίρα, τώρα ξανά απ ̓ τον πολυστέναχτο να τον γλιτώσεις Χάρο; Κάμε ό,τι θες, μα κι όλοι οι αθάνατοι δεν έχουμε ίδια γνώμη. Άκου, ένα λόγο τώρα θα 'λεγα, και συ στο νου σου βαλ ̓ τον: Αν στείλεις ζωντανό στο σπίτι του το Σαρπηδόνα πίσω,
κι άλλος θεός, στοχάσου, αργότερα θα θέλει σαν και σένα τον ακριβό του γιο απ ̓ τον πόλεμο τον άγριο να γλιτώσει' γιατί πολλοί στου Πρίαμου μάχουνται το μέγα κάστρο γύρα θεών υγιοί, και συ θα θύμωνες περίσσια τους γονιούς τους.

Αν όμως είναι τόση η αγάπη σου και σκίζεται η καρδιά σου, τώρα άφησε τον μες στον πόλεμο να σκοτωθεί τον άγριο, κάτω απ ̓ του Πάτροκλου τ ̓ ανίκητα τα χέρια δαμασμένος· κι έπειτα, σαν τον έβρει ο Χάροντας και ξεψυχήσει, στείλε το γλυκόν Ύπνο και το Θάνατο, στα χέρια να τον πάρουν και να τον πάνε στης απλόχωρης Λυκίας τα μέρη πέρα. Μνημούρι εκεί οι δικοί κι οι φίλοι του με μια κολόνα απάνω θα του σηκώσουν τι όσοι πέθαναν άλλη δε λάχαν χάρη.» Είπε, κι ο κύρης των αθάνατων και των θνητών το δέχτη, και ματερές ψιχάλες έριξε στο χώμα, να τιμήσει
τον ακριβό το γιο του θέλοντας, που του 'μελλε στην πλούσια
την Τροία να τον σκοτώσει ο Πάτροκλος απ ̓ την πατρίδα αλάργα. Κι όπως τρεχάτοι κοντοζύγωσαν χιμώντας ο ένας του άλλου, χτυπάει τον ξακουστόν ο Πάτροκλος Θρασύμηλο χιμώντας,
που αμαξολάτης ήταν έμνοστος του ρήγα Σαρπηδόνα'
στο κατωκοίλι τον εχτύπησε και την ορμή του κόβει.
Κι ο Σαρπηδόνας χύθη δεύτερος, μα το λαμπρό κοντάρι
του λάθεψε, και μόνο το άλογο, τον Πήδασο, στην πλάτη
βρίσκει δεξιά ̓ και κείνο εμούγκρισε, και ξεψυχώντας κάτω
στον κουρνιαχτό βογγώντας έπεσε, και πέταξε η ψυχή του.
Χωρίζουν τ ̓ άλλα δυο τ ̓ αλόγατα, τριζοκοπα ο ζυγός τους, και μπλέκουν τα λουριά, το τρίζυγο σαν έπεσε άτι κάτω. Μα ο ψυχωμένος Αυτομέδοντας ευτύς θαράπιο βρίσκει:
Το ολόμακρο σπαθί του ετράβηξε πλάι στο παχύ μερί του, και κόβει τα λουριά του τρίζυγου, δίχως στιγμή να χάνει. Και πήραν ίσιο δρόμο τ ̓ άλογα και στα λουριά στρώθηκαν. Κι εκείνοι οι δυο τους ξανασίμωσαν με λυσσασμένη αμάχη· μα πάλε ο Σαρπηδόνας λάθεψε με το λαμπρό κοντάρι,
και πέρασε ο χαλός στου Πάτροκλου τον ζερβόν ώμο απάνω, δίχως ν ̓ αγγίξει ̓ τότε ο Πάτροκλος χιμάει με τη σειρά του,
και το κοντάρι από το χέρι του δεν έφυγε του κάκου,
μον ̓ πέτυχε η καρδιά όπου βρίσκεται ζωσμένη απ ̓ τ ̓ άλλα σπλάχνα'
κι αυτός σωριάστη, όπως σωριάζεται για δρυς για λεύκα χάμω για πεύκο τρισμεγάλο, που 'κοψαν πα στα βουνά οι μαστόροι
με τα νιοτρόχιστα τσεκούρια τους, καρένα να το κάνουν
όμοια κι αυτός ομπρός στο αμάξι του και στ ̓ άλογα ξαπλώθη βρουχιώντας, με τα νύχια ξύνοντας τη ματωμένη σκόνη.
Πώς σε κοπάδι ταύρο, δύναμη κι ορμή γιομάτο, λιόντας
χιμάει και τρώει, μες στα στριφτόζαλα τα βόδια τ ̓ άλλα ως βόσκει, και κλείνει αυτός τα μάτια βόγγοντας στου λιόντα τα σαγόνια'

όμοια απ ̓ τον Πάτροκλο πεθαίνοντας των Λυκιωτών των γαύρων ο πρωτολάτης δεν εδείλιασε, μον ̓ λέει στο σύντροφό του: «Γλαύκε μου εσύ, τρανέ πολέμαρχε, καιρός να δείξεις τώρα κονταρομάχος και πολέμαρχος πως είσαι ψυχωμένος·
πια άλλο απ ̓ τον πόλεμο μη γνοιάζεσαι, γοργόποδος αν είσαι.
Και πρώτα πρώτα ολούθε τρέχοντας των Λυκιωτών τους πρώτους να 'ρθουν να πολεμήσουν άσκωσε στο Σαρπηδόνα γύρα,
κι έλα μετά και συ και πάλεψε τρογύρα απ ̓ το κορμί μου'
τι θα σου γίνω εγώ κι αργότερα, μέρα και νύχτα πάντα,
ντροπή και καταφρόνια, αν τ ̓ άρματα μπορέσουν και μου γδύσουν
οι Αργίτες τώρα, καθώς έπεσα στων καραβιών τις πρύμνες. Καρδιά λοιπόν, ομπρός, ξεσήκωσε και τους δικούς μας όλους!» Είπε, κι ο θάνατος του σκέπασε και μάτια και ρουθούνια.
Κι εκείνος τότε, απά στο στήθος του πατώντας, το κοντάρι
απ ̓ το κορμί τραβάει, κι ομάδι του ξεχύθηκαν τα σπλάχνα,
και την ψυχή εκείνου εξερίζωσε μαζί με το χαλό του.
Κι οι Μυρμιδόνες τ ̓ άτια εκράτησαν, που λαχάνιαζαν, κι όλο
να φύγουν γύρευαν, ως έμεινε το αρχονταμάξι ολάδειο.
Πίκρα βαριά το Γλαύκο επλάκωσε, τα λόγια του ν ̓ ακούσει,
κι οργή τον πήρε που δε δύνουνταν να τόνε διαφεντέψει'
μον ̓ μες στο χέρι εκράταε σφίγγοντας το μπράτσο, πού πονούσε απ ̓ την πληγή, του Τεύκρου πού άνοιξεν η σαγιτιά, στο τείχος
το μέγα ως χίμα, απ ̓ τους συντρόφους του τη συφορά να διώξει. . Κι ευκήθη τότε στον Απόλλωνα το μακροσαγιτάρη:
« Άκουσε, αφέντη, εσύ που βρίσκεσαι μες στη Λυκία την πλούσια για καί στην Τροίαν εδώ, τι δύνεσαι να συνακούς ολούθε
όποιον τον ζώνει ανάγκη ̓ μ ̓ έζωσε και μένα ανάγκη τώρα'
φριχτά με τυραννάει το λάβωμα ̓ το μπράτσο μου σουβλίζουν πόνοι δριμιοί, κι ουδέ ξεραίνεται, να σταματήσει το αίμα.
Νιώθω τον ώμο από το χτύπημα βαρύ, και το κοντάρι
δε στέκει στέριο μες στη φούχτα μου, για να ριχτώ στη μάχη
πα στους οχτρούς· κι ο πιο αντρειωμένος μας εχάθη, ο Σαρπηδόνας,
ο γιος του Δία, που δε διαφέντεψε μηδέ και το παιδί του.
Μα καν, αφέντη εσύ, την άσκημη λαβωματιά μου γιάνε,
τους πόνους κοίμισε, και δύναμη δώσ'μου ξανά, να βάλω κουράγιο στους Λυκιώτες συντρόφους, στον πόλεμο να μπούνε, κι ατός μου να παλέψω απ ̓ το κορμί του σκοτωμένου γύρα.» Είπε, και την ευκή του επάκουσεν ο Απόλλωνας ο Φοίβος· μεμιάς τους πόνους του σταμάτησε, ξεραίνει απ ̓ την πληγή του το μαύρο γαίμα, και το στήθος του με άγριαν ορμή γιομίζει.

Κι ο Γλαύκος το 'νιώσε στα φρένα του και χάρηκε η καρδιά του, που έτσι τρανός θεός συνάκουσε μεμιάς την προσευκή του.
Και πρώτα πρώτα ολούθε τρέχοντας των Λυκιωτών τους κάλλιους να 'ρθουν να πολεμούν ξεσήκωσε στο Σαρπηδόνα γύρα'
μετά στους Τρώες μακροσκελίζοντας κινούσε, κει που έστεκαν ο γιος του Πάνθου ο Πολυδάμαντας κι ο Αγήνορας ο θείος,
κι ήταν κι ο Αινείας μαζί τους κι ο Έχτορας ο χαλκοκρανωμένος. Στάθη κοντά τους, κι ανεμάρπαστα του συντυχαίνει λόγια:
« Έχτορα, τώρα πια αποξέχασες τους σύμμαχους σου αλήθεια, που εδώ μακριά από την πατρίδα τους και τους δικούς για σένα
σκοτώνουνται, μα εσύ δε γνοιάζεσαι βοήθεια να τους δώσεις. Των Λυκιωτών ο πρώτος κοίτεται νεκρός, ο Σαρπηδόνας, που πάντα τη Λυκία διαφέντευε, κριτής και πολέμαρχος·
ο Άρης ο χάλκινος τον σκότωσε στου Πάτροκλου τα χέρια. Όμως σταθείτε, φίλοι, δίπλα του, κι ας μη δεχτεί η καρδιά σας το σκοτωμένο να ντροπιάσουνε, να πάρουν τ ̓ άρματά του
οι Μυρμιδόνες, για όσους χάθηκαν Αργίτες μανιασμένοι,
που τα κοντάρια μας τους σκότωσαν μπρος στα γοργά καράβια.» Έτσι είπε αυτός, και κατακέφαλα περίζωσε τους Τρώες
καημός αβάσταχτος, αγιάτρευτος ̓ τι στο καστρί τους πύργο,
ξένος κι ας ήταν, τον λογάριαζαν, κι έσερνε πλήθιο ασκέρι
κοντά, κι ατός του μες στον πόλεμο ξεχώριζε απ ̓ τους πρώτους. Με λύσσα στους Αργίτες έπεσαν λοιπόν θυμό γιομάτος,
-που εχάθη ο Σαρπηδόνας, ο Έχτορας τραβούσε ομπρός. Ωστόσο η αντρίστικη καρδιά του Πάτροκλου ξεσήκωνε τους άλλους·
στους δυο τους Αίαντες πρώτα εμίλησε, που φρένιαζαν κι ατοί τους:
« Αίαντες, τώρα να βοηθήσετε καιρός με την καρδιά σας,
την ίδια αντρεία όπως πάντα δείχνοντας και πιο μεγάλη ακόμα. Κοίτεται ο πρώτος στο καστρότειχο των Αχαιών που εμπήκε,
ο Σαρπηδόνας· να τον παίρναμε, και την αρματωσιά του
να γδύναμε, να τον ντροπιάζαμε ̓ και να σκοτώναμε όλους
με άνέσπλαχνο χαλκό, που θα 'τρεχαν να τόνε διαφεντέψουν.» Είπε, μ ̓ αυτοί κι ατοί τους λόγιαζαν να κρατηθούν αντρίκεια'
κι ως απ ̓ τις δυο μεριές τους λόχους τους στέριωσαν ο καθένας, Λυκιώτες, Τρώες, Αργίτες έσμιξαν και Μυρμιδόνες—όλοι,
και πιάστηκαν τρογύρα απ ̓ τ ̓ άψυχο κορμί του σκοτωμένου, φριχτά χουγιάζοντας, κι οι αρμάτες τους αλάγιαστα βροντούσαν κι ο Δίας με νύχτα μαύρη ετύλιξε τ ̓ αντροπαλέματά τους,
για να ξεσπάσει ανήλεος πόλεμος τρογύρα απ ̓ τον υγιό του.
Οι Αργίτες πρώτοι πισωδρόμισαν οι στραφτομάτες τότε'
τι όχι απ ̓ τους πιο αχαμνούς χτυπήθηκε στους Μυρμιδόνες κάποιος,
ο Επειγέας, ο αρχοντογέννητος γιος του Αγακλή του γαύρου, που στο Βουδείο την αρχοντόχωρα βασίλευε σε χρόνια παλιά, μα ως σκότωσε έναν ξάδερφο τρανό, στη Θέτη επήγε

τη χιοναστράγαλη προσπέφτοντας και στον Πηλέα το ρήγα'
κι αυτοί μαζί με τον πολέμαρχο τον Αχιλλέα τον στείλαν
πέρα στην Τροία την καλοφόραδη, τους Τρώες να πολεμήσει. Μα στο νεκρό όπως τώρα ζύγωνε, τον βρίσκει με λιθάρι
στην κεφαλή του ο μέγας Έχτορας, κι αυτή στα δυο εχωρίστη στο στέριο μέσα κράνος, κι έπεσε τ ̓ απίστομα στο χώμα,
και γύραθέ του εχύθη ο θάνατος ο ψυχοκαταλύτης.
Πικράθη ο Πάτροκλος το σύντροφο νεκρό να ιδεί να πέφτει,
καί χύθη ομπρός μέσα απ ̓ τους πρόμαχους, ίδια γοργό γεράκι, που οι καλιακούδες όλες φεύγουνε και τα ψαρόνια ομπρός του ̓ ίδιος, αλογοδρόμε Πάτροκλε, στους Τρώες απάνω εχύθης
και στους Λυκιώτες, για το σύντροφο που εχάθη μανιασμένος· και το Σθενέλαο, το πανάκριβο βλαστάρι του Ιθαιμένη,
με πέτρα απά στο σβέρκο επέτυχε, και του 'κοψε τα νεύρα ̓ πισωδρομίζει ο γαύρος Έχτορας, μαζί κι οι μπροστομάχοι.
Όσο του μακρού πάει ψιλόλιγνο κοντάρι, που το ρίχνει
τη δύναμη του δοκιμάζοντας για στους αγώνες κάποιος,
για και στη μάχη, οχτροί σαν πλάκωσαν να σφάξουν και να ράνουν τόσο κι οι Τρώες επισωδρόμισαν, σπρωγμένοι απ ̓ τους Αργίτες. Πρώτος ο Γλαύκος, των πολέμαρχων των Λυκιωτών ο ρήγας, πίσω γυρνάει, και τον σντρόκαρδο το Βαθυκλή σκοτώνει,
το γιο τον ακριβό του Χάλκωνα, που ζούσε στην Ελλάδα,
πρώτος σε βιος και πλούτη ανάμεσα στους Μυρμιδόνες όλους. Ετούτον χτύπησε κατάστηθα με το κοντάρι ο Γλαύκος
γυρνώντας ξάφνου, όπως τον έφτανε πα στο κυνήγι εκείνος·
κι ως έπεσε με βρόντο, ανείπωτα τον πόνεσαν οι Αργίτες,
τέτοιο αντρειωμένο, κι αναγάλλιασαν οι Τρώες από την άλλη.
Κι ήρθαν τρογυρα του καί στάθηκαν πολλοί ̓ κι οι Αργίτες όμως της αντριγιάς αναθυμήθηκαν κι απάνω τους χύθηκαν.
Τότε ο Μηριόνης κάποιον σκότωσε ρηγάρχη από τους Τρώες, το Λαογόνο, γιο του Ονήτορα τρανό, του Δία της Ίδας
ιερέας που εστάθη και τον σέβουνταν σαν τους θεούς ο κόσμος· κάτω απ ̓ τ ̓ αφτί κι απ ̓ το σαγόνι του τον βρήκε, κι η ψυχή του απ ̓ το κορμί με βιάση ως έφυγε, τον πήρε το σκοτάδι.
Κι ο Αινείας το χάλκινο κοντάρι του τινάζει στο Μηριόνη·
τί ως πίσω απ ̓ το σκουτάρι επήγαινε, πώς θα τον βρει λογιούσε'
μα είδε απαντίκρα αυτός το χάλκινο κοντάρι και ξεφεύγει·
τι έσκυψε ομπρός, και πίσω εχώθηκε στο χώμα το κοντάρι, πέρα μακριά, κι η ουρά του απόμεινε σεινάμενη να τρέμει, ωσόπου η ορμή του καταλάγιασε κι η δύναμη του εχάθη. : Έτσι έμεινε ο χαλός σφαράζοντας του Αινεία στο χώμα μέσα

μπηγμένος άδικα, ξεφεύγοντας απ ̓ το γερό του χέρι.
Κι ο Αινείας όλο θυμό και μάνητα φωνή μεγάλη σέρνει:
« Χορευταράς κι αν είσαι, σίγουρα, Μηριόνη, το κοντάρι
να σ ̓ έβρισκε μονάχα, σου 'κοβε τη φόρα μια για πάντα!» Τότε ο Μηριόνης του αποκρίθηκε, του κονταριού ο τεχνίτης:
«Αινεία, τρανή κι αν έχεις δύναμη, σα δύσκολο να κόψεις
τη φόρα σπ ̓ όλους που σου χύνουνται και λαχταρούν μαζί σου να πολεμούν θνητός γεννήθηκες και συ μαθές, στοχάσου.
Ο κοφτερός χαλκός μου αν έβρισκε κατάκορμα και σένα,
θα 'δινες λέω, κι ας έχεις δύναμη κι αντρεία, σε μένα τότε
δόξα τρανή, στον καλοφόραδο τον Άδη τη ζωή σου.»
Αυτά είπε, κι ο αντρειωμένος Πάτροκλος μιλάει μαλώνοντας τον: «Μηριόνη, τώρα αυτά τι τα 'θελες, και παλικάρι που 'σαι;
Με λόγια και βρισιές, καλότυχε, δε θα τραβήξουν χέρι
οι Τρώες απ ̓ το νεκρό· πρωτύτερα θα φάει το χώμα κι άλλους.
Τα λόγια κυβερνούν στη σύναξη, στον πόλεμο τα μπράτσα" τα λόγια το λοιπόν παράτησε και πιάσε το κοντάρι!».
Είπε, και μπήκε ομπρός, κι ο ισόθεος τον ακολούθησε άντρας. Από βουνού φαράγγι σύχλωρο ψηλά πως ανεβαίνουν
απ ̓ τους λατόμους τα χτυπήματα και από μακριά γρικιούνται' όμοια κι αυτών οι βρόντοι ανέβαιναν ψηλά απ ̓ της γης τα πλάτη απ ̓ το χαλκό κι απ ̓ τα καλόφτιαστα, βοϊδόπετσα σκουτάρια,
τα δίκοπα κοντάρια ως πάνω τους και τα σπαθιά κρουγόνταν. Κι ουδέ ποτέ κανένας που 'ξερε το θείο το Σαρπηδόνα
θα τον ξεχώριζε· τι γαίματα και σκόνες και κοντάρια
αποκορφής τον αποσκέπαζαν ως με τ ̓ ακρόποδά του.
Κι όλο πύκνωναν στο κουφάρι του τρογυρα, σαν τις μύγες
που ζουζουνούν στη μάντρα, ολόγυρα στις γαλατοκαρδάρες, την άνοιξη, καθώς ξεχείλισε στους άρμεγούς το γάλα'
όμοια κι εκείνοι στο κουφάρι του μαζεύουνταν τρογυρα.
Κι ο Δίας στιγμή απ ̓ τον άγριο πόλεμο δε σήκωνε τα μάτια
τ ̓ αστραφτερά, μον ̓ θώρειε αδιάκοπα, κι εντός του εστοχαζόταν πολλά για το χαμό του Πάτροκλου, κι αναρωτιόταν, τάχα
να τον σκοτώσει δίχως άργητα μες στη σφαγή την άγρια
με το κοντάρι ο γαύρος Έχτορας στου ισόθεου Σαρπηδόνα
το κορμί πάνω, κι απ ̓ τους ώμους του να πάρει τ ̓ άρματά του, για και σε πιο πολλούς τον παιδεμό τον άγριο να πληθύνει;
Κι αυτό του είκάστη, ως διαλογίζουνταν, το πιο καλό πως είναι: Μια φορά ακόμα πάλε ο σύντροφος του ξακουστού Αχιλλέα τους Τρώες ομάδι και τον Έχτορα το χαλκοκράνη πίσω

να ρίξει στο καστρί, και θάνατο σε Τρώες πολλούς να δώσει. Απ ̓ 'ολους πριν στο στήθος του Έχτορα περίσσια δείλια βάνει' πηδάει στο αμάξι του, και φεύγοντας φωνάζει και στους άλλους τους Τρώες να φύγουν, τι τη γνώρισε τη ζυγαριά του Δία.
Κι ουδέ οι τρανοί Λυκιώτες βάσταξαν, μον ̓ διασκορπίσαν όλοι,
το ρήγα τους θωρώντας άψυχο μες στους νεκρούς τους άλλους να κοίτεται ̓ τι πλήθος πάνω του σωριάζουνταν, του Κρόνου
ο γιος το σκοτωμό ως ξεσήκωνε τον άγριο αναμεσό τους.
Κι από τους ώμους τότε τ ̓ άρματά του Σαρπηδόνα γδύνουν,
που άστραφταν χάλκινα, κι ο αντρόκαρδος γιος του Μενοίτιου τότε τα δίνει να τα παν οι σύντροφοι στα βαθουλά καράβια.
Κι ο Δίας στο Φοίβο εστράφη κι έλεγεν ο νεφελοστοιβάχτης: « Απ ̓ τις ριξιές, ομπρός, Απόλλωνα, το Σαρπηδόνα βγάλε' τα μελανά του σφούγγιξε αίματα, μετά κουβάλησε τον μακριά πολύ, στο ρέμα λούσε τον του ποταμού, με λάδι
αθάνατο άλειψε τον, φόρα του θεϊκό χιτώνα γύρω,
και στους γοργούς περαματάρηδες, τα διδυμάρια αδέρφια, δωσ ̓ τον, στον Ύπνο και στο Θάνατο, για να τον κουβαλήσουν πέρα στης καρπερής κι απλόχωρης Λυκίας τα καμποτόπια. Μνημούρι εκεί οι δικοί κι οι σύντροφοι με μια κολόνα απάνω θα του σηκώσουν τι όσοι πέθαναν άλλη δε λάχαν χάρη.»
Είπε, κι ο Φοίβος δεν παράκουσε το λόγο του κυρού του ̓
απ ̓ τα βουνά της Ίδας έτρεξε στην άγρια μέσα μάχη,
κι απ ̓ τις ριξιές γοργά ανασήκωσε το θείο το Σαρπηδόνα μακριά· στου ποταμού τον έλουσε το ρέμα, τον αλείφει
με λάδι αθάνατο, του φόρεσε θεϊκό χιτώνα γύρω,
και στους γοργούς περαματάρηδες, τον δίνει να τον πάρουν,
μαζί στον Ύπνο και στο Θάνατο, τα διδυμάρια αδέρφια,
που ευτύς στην καρπερή κι απλόχωρη Λυκία τον απίθωσαν.
Κι ο Πάτροκλος τον Αυτομέδοντα και τ ̓ άτια του προστάζει,
και στο κυνήγι επήρε κι έστρωσε τους Τρώες και τους Λυκιώτες —κακό της κεφαλής του, ο ανέμυαλος! τι του Αχιλλέα το λόγο
αν άκουε, την κακιά θα ξέφευγε του μαύρου Χάρου μοίρα.
Μ ̓ απ ̓ των θνητών πιο πάνω στέκουνται πάντα οι βουλές του Δία ̓ τι αυτός κι απ ̓ του αντρειωμένου ακόπιαστα τα χέρια αρπάει τη νίκη
και στο φευγιό τον ρίχνει, κι άλλοτε να χτυπηθεί τον σπρώχνει. Και τότε ήταν ο Δίας τον Πάτροκλο που γέμισε κουράγιο. Πάτροκλε, ο πρώτος ποιος που σκότωσες, ποιος ο στερνός αλήθεια,
την ώρα αυτή, οι θεοί στο θάνατο που σ ̓ είχαν πια καλέσει;

Τον Άδραστο καί τον Επίστορα και τον Αυτόνοο πρώτα,
του Μέγα τον υγιό τον Πέριμο, τον Έλασο, το Μούλιο,
τον Έχεκλο και το Μελάνιππο μετά και τον Πυλάρτη.
Κι οι άλλοι, ως τον είδαν που τους σκότωνε, το ρίξαν στη φευγάλα. Οι Αργίτες τότε το αψηλόπορτο της Τροίας θα παίρναν κάστρο,
ως χίμα ο Πάτροκλος, τι φρένιαζε γύρω μπροστά χτυπώντας,
αν δε στεκόταν στον καλόχτιστο τον πύργο απάνω ο Φοίβος, τους Τρώες βοηθώντας και λογιάζοντας πολλά κακά για κείνον. Τρεις πάτησε φορές ο Πάτροκλος στ ̓ ολόρθο καστροτείχι,
πα στη γωνιά, και τρεις ο Απόλλωνας του σπρώχνει το σκουτάρι με τα δυο χέρια του τ ̓ αθάνατα, και τον τινάζει πίσω.
Μα σύντας χίμιξε και τέταρτην, ίδια θεός, ο Φοίβος
ο μακρορίχτης φοβερίζοντας άγρια φωνή του σέρνει:
« Πάτροκλε, πίσω, αρχοντογέννητε! Με το κοντάρι σου, όχι,
των Τρωών των πέρφανων δε γράφτηκε να πατηθεί το κάστρο, μηδέ με του Αχιλλέα, που ασύγκριτα πιο αντρόκαρδος λογιέται.»
Ετσι του μίλησε, κι ο Πάτροκλος πίσω πολύ ετραβήχτη,
του μακροσαγιτάρη Απόλλωνα τη μάνητα να φύγει.
Κι ο Έχτορας τ ̓ άτια τα μονόνυχα κρατάει στο Ζερβοπόρτι,
κι αναρωτιόταν, να τα γύριζε, να μπει ξανά στη μάχη,
για να προστάξει, στο καστρότειχο να σφαλιχτεί ο στρατός του. Κι ως τούτα ανάδευεν, ο Απόλλωνας πρόβαλε ομπρός του ο Φοίβος,
μ ̓ έναν θνητό αντρειωμένο μοιάζοντας και δυνατό, τον Άσιο' θείος του αλογάρη Εχτόρου εκράζουνταν από μητέρα ετούτος· τι ήταν υγιός μαθές του Δύμαντα κι αδέρφι της Εκάβης,
και στου Σαγγάριου πλάι τα ρέματα, μες στη Φρυγίαν εζούσε.
Με τούτον μοιάζοντας ο Απόλλωνας, ο γιος του Δία, του κάνει: « Απ ̓ τη σφαγή τι φεύγεις, Έχτορα; Δε σου ταιριάζει εσένα!
Αχ, να 'μουν τόσο πιο λιοντόκαρδος όσο 'μαι πιο αχαμνός σου, κι άσκημα τότε θα το πλήρωνες να φεύγεις απ ̓ τη μάχη! Ομπρός, με τ ̓ ατσαλόνυχα άτια σου τον Πάτροκλο κυνήγα, μπας τον σκοτώσεις, και περίτρανη σου δώσει ο Φοίβος δόξα.» Ως είπε αυτά ο θεός, στο αντρίστικο γυρνά ξανά τ ̓ απάλε'
κι ο μέγας Έχτορας του αντρόκαρδου Κεβριόνη ευτύς φωνάζει να του κεντήσει πίσω τ ̓ άλογα για τη σφαγή· κι ο Φοίβος στ'ασκέρια ωστόσο έχώθη τρέχοντας, καί στους Αργίτες άγρια
σκορπίζει ταραχή, τον Έχτορα τιμώντας και τους Τρώες.
Κι ο Έχτορας άφηνε, δε σκότωνε τους Δαναούς τους άλλους· με τ ̓ ατσαλόνυχα άτια εγύρευε τον Πάτροκλο μονάχα.
Κι ο Πάτροκλος πηδά απ ̓ τ ̓ αμάξι του τότε στη γη, κι εκράτα στο ζερβί χέρι το κοντάρι του, με τ ̓ άλλο αρπάει μια πέτρα

τραχιά, γυαλιστερή, που ολάκερο του γέμιζε το χέρι.
Κι όπως σιμά του ήρθε και στάθηκε, τη ρίχνει αντιπατώντας· κι ήταν καλή η ριξιά, τη δέχτηκε του Εχτόρου ο αμαξολάτης, ο Κεβριόνης, γιος κλεφτόσπαρτος του ξακουστού Πριάμου, που εκράταε τα λουριά, στο μέτωπο ̓ κι η σουβλερή κοτρόνα
τα δυο τα φρύδια του θρουβάλιασε, κι ουδέ τα κόκαλα του δεν άντεξαν, μον ̓ χάμω εκύλησαν τα μάτια του στη σκόνη, στα πόδια του μπροστά ̓ και κύλησε σα βουτηχτής στο χώμα απ ̓ τ ̓ ώριο αμάξι, κι απ ̓ τα κόκαλα ξεχύθηκε η ψυχή του. Και του 'πες τότε αναγελώντας τον, Πάτροκλε εσύ αλογάρη: «Πωπώ, σβελτάδα που 'χει! Ανάλαφρες για ιδές βουτιές που παίρνει!
Να θε βρισκόταν και στη θάλασσα την ψαροθρόφα ετούτος, κόσμο πολύ μαθές θα χόρταινε ψαρεύοντας για στρείδια,
απ ̓ το καράβι πάνω αν έπεφτε, κι ας ήταν και φουρτούνα, σβέλτα αφού τόσο από το αμάξι του βουτάει στον κάμπο τώρα.
Αλήθεια, έχουν κι οι Τρώες στο κάστρο τους πιδέξιους βουτηχτάδες!»
Είπε, και στο κορμί του αντρόκαρδου Κεβριόνη απάνω εχύθη με ορμή, σα λιόντας, που ρημάζοντας μαντριά χτυπιέται ξάφνου στο στήθος, κι είναι το κουράγιο του στερνά που τον σκοτώνει' παρόμοιος στον Κεβριόνη εχίμιξες, Πάτροκλε εσύ, λυσσώντας. Πηδάει στο χώμα τότε κι ο Έχτορας από το αμάξι απάνω,
και στον Κεβριόνη γύρα επιάστηκαν να χτυπηθούν, σα λιόντες που απά σε κορφοβούνια, ολόγυρα σε σκοτωμένο αλάφι,
κι οι δυο πεινώντας, όλο μάνητα, παλεύουν θρασεμένοι'
όμοια κι αυτοί, τρανοί πολέμαρχοι, στον Κεβριόνη γύρα,
τη μια μεριά ο πανώριος Έχτορας, κι ο Πάτροκλος την άλλη,
με ανέσπλαχνο χαλκό τις σάρκες τους ποθούσαν να σπαράξουν. Κι ως το κεφάλι του 'πιασε ο Έχτορας, δεν τ ̓ άφηνε απ ̓ τα χέρια, και πάλε ο Πάτροκλος το πόδι του κρατούσε, κι οι άλλοι γύρα
και Τρώες κι Αργίτες—όλοι πόλεμο πεισματωμένο άνοιξαν. Σιρόκος και Νοτιάς πως μάχουνται, ποιος πιο πολύ φυσώντας, σ ̓ ενός βουνού το ποροφάραγγο, το θρασεμένο δάσο —βαλανιδιές, μελιές, λιγνόφλουδες κρανιές— θ ̓ αναταράξει,
και τα μακριά κλωνάρια δέρνουνται χτυπώντας ένα τ ̓ άλλο
με άγριον αχό, κι ως σπάνε, ο σάλαγος αντιλαλεί τρογύρα'
παρόμοια Τρώες κι Αργίτες χίμιξαν κι ο ένας τον άλλο έσφαζαν, και την πικρή στο νου κανένας τους δεν έβαζε φευγάλα. Τρογύρα στον Κεβριόνη αρίφνητα και κοφτερά κοντάρια
και φτερωτές σαγίτες μπήγουνταν πηδώντας απ'τις κόρδες· αρίφνητες κι οι πέτρες που έκρουγαν με βρόντο τα σκουτάρια,

γύρα του ως μάχουνταν και κοίτουνταν μακρύς φαρδύς εκείνος στη στροβιλούσα σκόνη, ανέγνοιαστος από άτια πια και μάχες. Όσο κρατιόταν αρμενίζοντας στο μεσουράνι ο γήλιος,
κι από τους δυο στρατούς σωριάζουνταν περίσσιοι απ ̓ τις ριξιές τους'
μα ως τέλος ο ήλιος πήρε κι έγερνεν, η ώρα που λύουν τα βόδια,
οι Αργίτες πώς νικούσαν έδειξαν, κι ενάντια στα γραμμένα,
κι έξω απ ̓ των Τρωών τον άγριο τάραχο του αντρόψυχου Κεβριόνη τράβηξαν το νεκρό, και τ ̓ άρματα του πήραν απ ̓ τους ώμους.
Απά στους Τρώες χιμίζει ο Πάτροκλος λυσσομανώντας τότε·
τρεις πάνω του φορές εχίμιξε, σαν τον γοργό τον Άρη,
και τρεις εννιά αντρειωμένους σκότωσε χουγιάζοντας με λύσσα. Μα σύντας χίμιξε και τέταρτη, θεός λες κι ήταν, τότε
σήμανε πια ο καιρός σου, Πάτροκλε, να κατεβείς στον Άδη·
τι ο Φοίβος ήρθε καταπάνω σου στην άγρια μέσα μάχη τρομαχτικός. Και δεν τον ένιωσε στην ταραχή την τόση,
κλεφτάτα όπως ερχόταν πάνω του μες σε πυκνήν αντάρα.
Πίσω του εστάθη, και του χτύπησε κι ώμους φαρδιούς και πλάτες με την παλάμη του, και σβούριξαν τα μάτια του απ ̓ τη ζάλη.
Κι ο Φοίβος τότε απ ̓ το κεφάλι του πετάει το κράνος χάμω,
που κουδουνίζοντας ανάμεσα στα πόδια των αλόγων κατρακυλούσε, και μολεύουνταν η φούντα του στη σκόνη
και στο αίμα μέσα· κι όμως άλλοτε το φουντωμένο ετούτο
το κράνος οι θεοί δεν άφηναν να κυλιστεί στη σκόνη,
μόνο το μέτωπο διαφέντευε τ ̓ ωραίο και το κεφάλι
του ισόθεου του Αχιλλέα ̓ μα του Έχτορα το 'δινε τότε ο Δίας
να το φορέσει στο κεφάλι του—σιμά ήταν κι ο χαμός του.
Και το βαρύ, τρανό, το ασήκωτο, το χαλκαρματωμένο μακρόισκιωτο κοντάρι του 'σπάσε χίλιες μεριές στα χέρια' πέφτει κι η ασπίδα από τους ώμους του με τα λουριά της χάμω' την ίδιαν ώρα λύνει ο Απόλλωνας το θώρακα του ο ρήγας· αντράλα επλάκωσε τα φρένα του, του λύθηκαν τα γόνα,
κι εστάθη σαστισμένος· πίσω του με το κοντάρι τότε
του ρίχνει από κοντά ένας Δάρδανος αναμεσός στους ώμους,
ο Εύυφορβος, γιος του Πάνθου, στ ̓ άλογα και στα γοργά ποδάρια και στο κοντάρι τους ομήλικους που ξεπερνούσεν όλους·
κι είχε από τ ̓ άλογά τους είκοσι γκρεμίσει ως τώρα κάτω,
ως πρωτοβγήκε απά στο αμάξι του, πώς πολεμούν να μάθει. Και πέτυχε, αλογάρη Πάτροκλε, πρώτος αυτός να σ ̓ έβρει ̓ όμως δε σ ̓ εριξε, μον ̓ γρήγορα, τραβώντας το κοντάρι
απ ̓ το κορμί σου, μέσα έχώθηκε στο πλήθος, και δεν είπε

αγνάντια να σταθεί στον Πάτροκλο, γυμνός αυτός κι ας ήταν. Βαριά βλαμμένος τότε ο Πάτροκλος κι απ ̓ του θεού το χτύπο κι απ ̓ το κοντάρι, πισωπόδισε, του Χάρου να ξεφύγει.
Κι ως είδεν ο Έχτορας τον Πάτροκλο τον αντρειωμένο τότε να κάνει πίσω, από το χάλκινο κοντάρι λαβωμένος,
ζυγώνοντας τον τον κοντάρεψε, κι απά στο κατωκοίλι
τον βρήκε, το χαλκό του χώνοντας βαθιά στα σπλάχνα μέσα. Βροντώντας πέφτει αυτός, ανείπωτος καημός για τους Αργίτες. Πώς κάπρο ακούραστο παλεύοντας τον βάζει λιόντας κάτω,
που θρασεμένο έστησαν πόλεμο στα κορφοβούνια απάνω,
πλάι σε νερό που τρέχει απόλιγο και θεν να πιουν κι οι δυο τους, ωσόπου ο κάπρος πια σωριάζεται στη γης αγκομαχώντας· όμοια τον Πάτροκλο τον άτρομο, που 'χε πολλούς σκοτώσει, από κοντά χτυπώντας ο Έχτορας τον έστειλε στον Άδη ̓
κι όλο καμάρι πια ανεμάρπαστα του συντυχαίνει λόγια:
«Έλεγες, Πάτροκλε, το κάστρο μας να το ρημάξεις τώρα,
και τις Τρωαδίτισσες, αρπάζοντας το φως της λευτεριάς τους,
να τις φορτώσεις στα καράβια σου, να γύρεις στην πατρίδα. Άμυαλε εσύ! Τα γρήγορα άλογα του Εχτόρου στέκουν μπρος τους και λαχταρούνε πάντα πόλεμο· κι ατός μου, στο κοντάρι
πρώτος, τους Τρώες τους πολεμόχαρους απ ̓ τη σκλαβιά γλιτώνω. Μα εσένα το κορμί σου σίγουρα θα φανέ εδώ οι αγιούπες.
Τον Αχιλλέα δεν είδα να 'ρχεται να σε συντρέξει, δόλιε,
τρανός κι ας είναι· πίσω απόμεινε, κι ως έφευγες θα σου 'πε:
,,Στα βαθουλά καράβια κοίταξε, Πάτροκλε εσύ αλογαρη,
μην ξαναγύρεις πίσω, του Έχτορα του αντροφονια πριν σκίσεις ματώνοντας του το πουκάμισο στα στήθια του τρογύρα."
Σαν τέτοια λέω θα σου 'πε, ανέμυαλε, και γύρισε το νου σου!» Και του αποκρίθης τότε ξέπνογος, Πάτροκλε εσύ αλογάρη: «Τώρα όσο θες καμάρωνε, Έχτορα, τι σου 'δωκεν ο Δίας,
του Κρόνου ο γιος, μαζί κι ο Απόλλωνας τη νίκη· αυτοί με ρίξαν με δίχως κόπο, αυτοί και τ ̓ άρματα μου πήραν απ ̓ τους ώμους" τι τέτοιοι σαν και σένα κι είκοσι να πρόβελναν μπροστά μου, όλοι νεκροί από το κοντάρι μου θα πέφταν εδώ πέρα.
Ναι, της Λητώς ο γιος με σκότωσε και η μαύρη Μοίρα εμένα,
κι απ ̓ τους θνητούς όχι άλλος, ο Εύφορβος ̓ τρίτος εσύ με γδύνεις. Κάποιο άλλο λόγο τώρα θα 'λεγα, και συ στο νου σου βαλτ ̓ τον: Πολύ και σένα δεν απόμεινε να ζήσεις λέω, τι κιόλα
δίπλα σου η Μοίρα η τρανοδύναμη·κι ο Χάρος παραστέκουν
απ ̓ του Αχιλλέα τα χέρια του άψεγου να σκοτωθείς γραφτό 'ναι.» Ως είπε τούτα, ευτύς ο θάνατος του σκέπασε τα μάτια,
κι απ ̓ το κορμί η ψυχή του επέταξε να κατεβεί στον Άδη, θρηνολογώντας για τη μοίρα της, που αφήκε αντρεία και νιότη. Κι ο μέγας Έχτορας του μίλησε, νεκρός κι ας ήταν, κι είπε:
« Το μαύρο χαλασμό μου, Πάτροκλε, τι προφητεύεις τώρα;

Ποιος ξέρει, ο γιος της καλοπλέξουδης της Θέτης, ο Αχιλλέας, αν πιο μπροστά από το κοντάρι μου δε χτυπηθεί και πέσει!» Είπε, και τράβηξε το χάλκινο κοντάρι απ ̓ την πληγή του, πατώντας το κορμί, κι ανάσκελα τον σπρώχνει απ ̓ το κοντάρι" κι ευτύς χιμάει με το κοντάρι του στο θείον αμαξολάτη
που 'χε ο Αχιλλέας, στον Αυτομέδοντα, ποθώντας να του ρίξει. Όμως εκείνον τα γοργόποδα τον ξεμακραίναν άτια,
τ ̓ αθάνατα, οι θεοί που κάποτε χάρισαν στον Πηλέα.

